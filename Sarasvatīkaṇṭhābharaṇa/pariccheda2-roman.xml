<?xml version="1.0" encoding="utf-8"?><?xml-stylesheet type="text/css" href="bhoja.css"?><TEI>
<teiHeader>
  <fileDesc>
    <titleStmt>
      <title>Sarasvatīkaṇṭhābharaṇa, Pariccheda 2</title>
      <author>Bhojadeva</author>
    </titleStmt>
    <publicationStmt>
    </publicationStmt>
    <sourceDesc>
      <bibl>
        <title type="main"/>
        <title type="sub"/>
        <author/>
        <editor/>
        <imprint>
          <publisher/>
          <pubPlace/>
          <date when="1966"/>
        </imprint>
        <series>
          <title level="s"/>
          <biblScope type="number"/>
          <respStmt>
            <resp/>
            <name/>
          </respStmt>
        </series>
      </bibl>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>

<text>
<body>
﻿
<div type="pariccheda">

<pb n="140"/>

<head>
  <p>dvitīyaḥ paricchedaḥ |</p>
</head>

<div type="commentary">
<lg><l>kṣetramadhyaṃ viśālākṣī yasyādhivasati priyā |</l>
  <l>avimuktapratiṣṭhāya tasmai kāmadruhe namaḥ ||</l>
</lg>
<lg><l>ādyaṃ sphuratu vāgdevyāḥ kaṇṭhābharaṇakautukam |</l>
  <l>mayi prahvamanovṛttau tanvāne ratnadarpaṇam ||</l>
</lg>
<p>evaṃ doṣaguṇeṣu nirṇīteṣvalaṃkārāḥ prāptāvasarāstatrālaṃkārasāmānyalakṣaṇamādyaparicchede tadvibhāgaṃ darśayanparicchedatrayaṃ saṃgamayati—</p>
</div> <!-- commentary !-->
<lg type="kārikā" n="2.1">
  <l>śabdārthobhayasaṃjñābhiralaṃkārānkavīśvarāḥ |</l>
  <l>bāhyānābhyantarānbāhyābhyantarāṃścānuśāsati || 1 ||</l>
</lg>
<div type="commentary">
  <p><q>śabdārthobhayasaṃjñābhiriti</q> | itthaṃbhūtalakṣaṇe tṛtīyā | madhyamapadalopīsamāsaḥ | tena śabdālaṃkārārthālaṃkārobhayālaṃkārasaṃjñābhirityarthaḥ | guṇaprastāve bāhyatvādikaṃ vivṛtaṃ śabdo 'vacchedakatayā prathamapratisaṃdheyabhāvena ca śarīrasthānīyo bāhyastatastadāśrayā alaṃkārā api bāhyāḥ | artho vicchedyatayā paścādanusaṃdheyatayā cātmatulya ābhyantarastena tadāśrayā alaṃkārā apyābhyantarāḥ | etena bāhyābhyantarā vyākhyātāḥ | āśrayāśrayibhāvaśca yathātathoktameva | ubhayālaṃkāreṣu yogasya prāyikatvamāśritya kavīśvarāṇāmanuśāsanamuktam | etadvivecayiṣyate caturthārambhe ||</p>
</div> <!-- commentary !-->
<pb n="141"/>
<p>śabdālaṃkārasāmānyalakṣaṇamāha—</p>
<lg type="kārikā" n="2.2">
  <l>ye vyutpattyādinā śabdamalaṃkartumiha kṣamāḥ |</l>
  <l>śabdālaṃkārasaṃjñāste jñeyā jātyādayo budhaiḥ || 2 ||</l>
</lg>
<div type="commentary">
  <p><q>ye vyutpattīti</q> | viśiṣṭā utpattirvyutpattirlopāgamavikārādiprapañcaḥ | ata eva hi saṃskṛtādijātayo vyavatiṣṭhante | ādigrahaṇādgurulaghusaṃniveśādayo gatyādyavacchedāstrayoviṃśatirupāttāḥ | bāhyakaṅa‍kaṇādisāmyādiyaṃ saṃjñā pravṛttetyāha—śabdālaṃkārasaṃjñā iti ||</p>
</div> <!-- commentary !-->
<lg type="kārikā" n="2.3">
  <l>jātirgatī rītivṛtticchāyāmudroktiyuktayaḥ |</l>
  <l>bhaṇitirgumphanā śayyā paṭhitiryamakāni ca || 3 ||</l>
</lg>
<lg type="kārikā" n="2.4">
  <l>śleṣānuprāsacitrāṇi vākovākyaṃ prahelikā |</l>
  <l>gūḍhapraśnottarādhyeyaśravyaprekṣyābhinītayaḥ || 4 ||</l>
</lg>
<p>te ca prati viśeṣaṃ vakṣyante—</p>
<lg type="kārikā" n="2.5">
  <l>caturviṃśatirityuktāḥ śabdālaṃkārajātayaḥ |</l>
  <l>athāsāṃ lakṣaṇaṃ samyaksodāharaṇamucyate || 5 ||</l>
</lg>
<p>śabdālaṃkārajātayaḥ śabdālaṃkārasāmānyāni ||</p>
<div type="commentary">
  <p>svarūpasthitau rūpāntaragaveṣaṇamanucitam | ato jāteḥ prādhānyātprathamaṃ lakṣaṇamityāha—</p>
</div> <!-- commentary !-->
<lg type="kārikā" n="2.6">
  <l>tatra saṃskṛtamityādirbhāratī jātiriṣyate |</l>
  <l>sā tvaucityādibhirvācāmalaṃkārāya jāyate || 6 ||</l>
</lg>
<div type="commentary">
  <p><q>tatreti</q> | saṃskṛtamiti bhāvapradhāno nirdeśaḥ | bhāratīgrahaṇaṃ spaṣṭārtham | nanvavaśyaṃ śabdena saṃskṛtādyanyatamena bhavitavyam | tatko 'tra kaveḥ śaktivyutpattyoraṃśo
yenālaṃkāratā syādityata āha—seti | aucityākṛṣṭa evālaṃkāraḥ | asti ca saṃskṛtāderapi tathābhāva iti bhāvaḥ ||</p>
  <p>yadyapyarthaucitī pūrvaṃ darśayitumucitā tathāpi prādhānyamāvedayituṃ pṛthaktaucitīmāha—</p>
</div> <!-- commentary !-->
<lg type="kārikā" n="2.7">
  <l>saṃskṛtenaiva ke 'pyāhuḥ prākṛtenaiva kecana |</l>
  <l>sādhāraṇyādibhiḥ kecitkecana mlecchabhāṣayā || 7 ||</l>
</lg>
<pb n="142"/>
<p>viṣayaucitīmāha—</p>
<lg type="kārikā" n="2.8">
  <l>na mlecchitavyaṃ yajñādau strīṣu nāprākṛtaṃ vadet |</l>
  <l>saṃkīrṇa nābhijāteṣu nāprabuddheṣu saṃskṛtam || 8 ||</l>
</lg>
<div type="commentary">
  <p><q>na mlecchitavyamityādi</q> | mlecchanamapaśabdaḥ | prākṛtaṃ saṃskṛtabhavam | abhijātaḥ śuddhānvayaḥ ||</p>
<p>atha ke saṃskṛtādyucitavaktāra ityata āha—</p>
</div> <!-- commentary !-->
<lg type="kārikā" n="2.9">
  <l>devādyāḥ saṃskṛtaṃ prāhuḥ prākṛtaṃ kinnarādayaḥ |</l>
  <l>paiśācādyaṃ piśācādyā māgadhaṃ hīnajātayaḥ || 9 ||</l>
</lg>
<div type="commentary">
  <p><q>devādyā iti</q> | ādigrahaṇena ṛṣibhūmipatiprabhṛtayaḥ ||</p>
  <p>vācyaucitīṃ darśayati—</p>
</div> <!-- commentary !-->
<lg type="kārikā" n="2.10">
  <l>saṃskṛtenaiva ko 'pyarthaḥ prākṛtenaiva vāparaḥ |</l>
  <l>śakyo racayituṃ kaścidapabhraṃśena jāyate || 10 ||</l>
</lg>
<div type="commentary">
  <p><q>saṃskṛtenaiveti</q> | yathā hi—devatāstutyādau saṃskṛtaṃ pragalbhate na tathā prākṛtādi | yathā ca sūkṣmavastusvarūpoṭṭaṅa‍kane prākṛtasya sauṣṭhavaṃ na tathā saṃskṛtāderityādi ||</p>
</div> <!-- commentary !--> 
<lg type="kārikā" n="2.11">
  <l>paiśācyā śaurasenyānyo māgadhyānyo nibadhyate |</l>
  <l>dvitrāmiḥ ko 'pi bhāṣābhiḥ sarvābhirapi kaścana || 11 ||</l>
</lg>
<div type="commentary">
  <p><q>paiśācyeti</q> | dvitrābhiḥ ko 'pi kāvyasamasyābhedasyārthaḥ | sarvābhiḥ kaścana prakaraṇāderarthaḥ ||</p>
<p>viṣayaucityameva kvacidviśeṣe kāntiprakarṣamarpayantīmāha—</p>
</div> <!-- commentary !-->
<lg type="kārikā" n="2.12">
  <l>nātyantaṃ saṃskṛtenaiva nātyantaṃ deśabhāṣayā |</l>
  <l>kathāṃ goṣṭhīṣu kathayaṁlloke bahumato bhavet || 12 ||</l>
</lg>
<div type="commentary">
  <p><q>nātyantamiti</q> | samānabuddhiśīlavayasāṃ vinodārthamāsanabandho goṣṭhī || deśaucitīmāha—</p>
</div> <!-- commentary !-->
<lg type="kārikā" n="2.13">
  <l>śṛṇvanti laṭabhaṃ lāṭāḥ prākṛtaṃ saṃskṛtadviṣaḥ |</l>
  <l>apabhraṃśena tuṣyanti svena nānyena gurjarāḥ || 13 ||</l>
</lg>
<div type="commentary">
  <p><q>śrṛṇvantīti</q> | laṭabhaṃ manojñam | svena gurjarajātīyena ||</p>
</div> <!-- commentary !-->
<pb n="143"/>
<lg type="kārikā" n="2.14">
  <l>brahmanvijñāpayāmi tvāṃ svādhikārājihāsayā |</l>
  <l>gauḍastyajatu vā gāthāmanyā vāstu sarasvatī || 14 ||</l>
</lg>
<div type="commentary">
  <p><q>brahmanniti</q> | bahmannityādinā nindārthānuvādena gauḍeṣu prākṛtānaucityaṃ <q>rājaśekhare</q>ṇa vyañjitam ||</p>
  <p>samayaucitīṃ darśayati—</p>
</div> <!-- commentary !-->
<lg type="kārikā" n="2.15">
  <l>ke 'bhūvannạ̄dhyarājasya rājye prākṛtabhāṣiṇaḥ |</l>
  <l>kāle śrīsāhasāṅa‍kasya ke na saṃskṛtavādinaḥ || 15 ||</l>
</lg>
<div type="commentary">
  <p><q>ke 'bhūvanniti</q> | ạ̄dhyarājaḥ <q>śālivāhanaḥ</q> | sāhasāṅa‍ko <q>vikramādityaḥ</q> | granthakṛtpūrvajatayā śrīpadam ||</p>
<p>tā imāḥ parasparasaṃkīrṇāḥ ṣaḍeva saṃskṛtādibhāṣā bhavantīti sāmānyavibhāgametadviracanaprayojanaṃ copasaṃharati—</p>
</div> <!-- commentary !-->
<lg type="kārikā" n="2.17">
  <l>
    <seg type="pāda">giraḥ śravyā divyāḥ prakṛtamadhurāḥ prākṛtadhurāḥ</seg>
    <seg type="pāda">subhavyo 'pabhraṃśaḥ sarasaracanaṃ bhūtavacanam |</seg>
  </l>
  <l>
    <seg type="pāda">vidagdhānāmiṣṭe magadhamathurāvāsibhaṇiti-</seg>
    <seg type="pāda">rnibaddhā yasteṣāṃ sa iha kavirājo vijayate || 16 ||</seg>
  </l>
</lg>
<div type="commentary">
  <p><q>gira iti</q> | divyāḥ saṃskṛtāḥ | bhūtavacanaṃ paiśācam | mathurāvāsibhaṇitiḥ śaurasenī | teṣāmiti | tacca bhūtavacanaṃ sa cāpabhraṃśastāśca divyādyā iti ‘napuṃsakamanapuṃsakena’ ityekaśeṣaḥ | pākṣikaṃ bahuvacanam | pratibhārthaprāṇānāṃ jīvadvarṇanānipuṇo hi kaviḥ, sa eva hi sarvapathīnatādṛguktisiddhisaṃpannaḥ kavirājaḥ, ata eva vijayate sakalalokaśāstravacananirmātṛbhyaḥ prakarṣeṇa vartata iti ||</p>
  <p>saṃskṛtādiṣu yathāyogaṃ śuddhādibhedena jātiḥ ṣọdhā bhidyata ityāha—</p>
</div> <!-- commentary !-->
<lg type="kārikā" n="2.17">
  <l>śuddhā sādhāraṇī miśrā saṃkīrṇā nānyagāminī |</l>
  <l>apabhraṣṭeti sācāryairjātiḥ ṣọdhā nigadyate || 17 ||</l>
</lg>
<div type="commentary">
  <p><q>śuddhā sādhāraṇīti</q> | iha bhāṣārūpaviṣayamedena bhinnāḥ saṃskārā yānadhikṛtya <q>pāṇini-vararuci</q>-prabhṛtīnāmanuśāsanāni vyavatiṣṭante | tadyatraika eva saṃskāraḥ pratyabhijñāyate sā śuddhā | saṃskārāntarāgrahaṇāt | yatra tu lakṣaṇasaṃbhedena nānāsaṃskārasaṃpātaḥ kṣīranīravatsā sādhāraṇī | rūpasādhāraṇyānnarasiṃhavadbhāṣābhedavya-<pb n="144"/>vasthitabhāgadvayātmikā miśrā | rūpamiśraṇāttilataṇḍulanyāyena saṃkīrṇā | vijātīyavastvantaravyatireka eva loke saṃkīrṇavyavahārāt | yā punaḥ prakṛtibhāvenāpi bhāṣāntarasaṃparkaṃ na sahate sānanyagāminī | saṃskārasaṃbhedena vā prakṛtibhāvena vā nānyaṃ gacchati yato 'paśabdarūpā sāghabhraṣṭā ||</p>
</div> <!-- commentary !-->
<p>tāsūttamapātraprayojyā saṃskṛtajātiḥ śuddhā yathā—</p>
<lg type="udāharaṇa" n="2.17.1">
  <l>‘unnamitaikabhrūlatamānanamasyāḥ padāni racayantyāḥ |</l>
  <l>kaṇṭakitena prathayati mayyanurāgaṃ kapolena || 1 ||’</l>
</lg>
<div type="commentary">
  <p><q>tāsūttameti</q> | pātralakṣaṇamuttamādibhedaśca pañcame vakṣyate | unnamitaiketi | padāni prakṛtānaṅa‍galekhocitāni nirvyājapremagarbhāṇi | ata evāvāpodvāpapratisaṃdhānanimagnamānasāyāścintānubhāvarūpaṃ bhrūlatāvirecitamivāsīt | hastatalanihitaikakapolāyāstādṛkpulakitaikakapoladarśanādatimānātmā śṛṅa‍gāraḥ suprabuddha iva tatkālaṃ nāyakasyāpīti mitho 'nubandhalakṣaṇāpūrvānurāgakakṣāmadhirụ̄dhā ratireva kāvyasarvasvāyate | atra ca kasyacitpadasya bhāṣāntarasādhāraṇye 'pi bhūyasāmudāharaṇatvam | evamanyatrāpi ||</p>
</div> <!-- commentary !-->
<p>madhyamapātraprayojyā prākṛtajātiḥ śuddhā yathā—</p>
<lg type="udāharaṇa" n="2.17.2">
  <l>‘tujjha ṇa āṇe hiaaṃ mama uṇa maaṇo diā a rattiṃ a |</l>
  <l>ṇikkiva tavei valiaṃ tuha juttamanorahāiṃ aṅa‍gāiṃ || 2 ||’</l>
</lg>
<lg type="chāyā" ref="2.17.2">
  <l>tava na jāne hṛdayaṃ mama punarmadano divā ca rātriṃ ca |</l>
  <l>niṣkṛpa tapati balavattvayi yuktamanorathānyaṅa‍gāni ||]</l>
</lg>
<div type="commentary">
  <p><q>tujjheti</q> | valiaṃ balavatkṛtamabhimukham ||</p>
</div> <!-- commentary !-->
<p>hīnapātraprayojyā māgadhikā yathā—</p>
<lg type="udāharaṇa" n="2.17.3">
  <l>‘śada māṇaśamaṃśabhālake kumbhaśahaśśa vaśāhi śaṃcide |</l>
  <l>aṇiśaṃ ca piāmi śoṇide valiśaśade śamale huvīadi || 3 ||’</l>
</lg>
<lg type="chāyā" ref="2.17.3">
  <l>śataṃ mānuṣamāṃsabhārakāḥ kumbhasahasraṃ vasābhiḥ saṃcitam |</l>
  <l>aniśaṃ ca pibāmi śoṇitaṃ varṣaśataṃ samaro bhaviṣyati ||]</l>
</lg>
<div type="commentary">
  <p><q>śada māṇuśeti</q> | śataṃ mānuṣamāṃsabhāraḥ kumbhasahasraṃ vasābhiḥ saṃcitam | aniśaṃ ca pibāmi śoṇitaṃ varṣaśataṃ samaro bhaviṣyati ||’ atra māṃsādilābhahetutayā samarāśaṃsanaṃ bībhatsamunmudrayaddhīnapātratāṃ draḍhayati ||</p>
</div> <!-- commentary !-->
<pb n="145"/>
<p>nātyuttamapātraprayojyā paiśācī śuddhā yathā—</p>
<lg type="udāharaṇa" n="2.17.4">
  <l>‘panamata panaapakuppitagolīcalanaggalaggapaḍibimbam |</l>
  <l>dasasu nahadappanesu eādasatanudhalaṃ luddam || 4 ||’</l>
</lg>
<lg type="chāyā" ref="2.17.4">
  <l>[praṇamata praṇayaprakupitagaurīcaraṇāgralagnapratibimbam |</l>
  <l>daśasu nakhadarpaṇeṣvekādaśatanudharaṃ rudram ||]</l>
</lg>
<div type="commentary">
  <p><q>nātyuttameti</q> | uttamādapakṛṣṭaṃ madhyamādutkṛṣṭaṃ nātyuttamam | ‘praṇamata praṇayaprakupitagaurīcaraṇāgralagnapratibimbam | daśasu nakhadarpaṇeṣvekādaśatanudharaṃ rudram ||’
evaṃ nāma devīkope bhagavataḥ praṇayakātaratā yena yugapadiva sarvābhirapi mūrtibhiḥ praṇamatīti pratīyamānotprekṣā ||</p>
</div> <!-- commentary !-->
<p>nātimadhyamapātraprayojyā śaurasenī śuddhā yathā—</p>
<lg type="udāharaṇa" n="2.17.5">
  <l>‘tuṃ si mae cūaṅa‍kura dipṇo kāmassa gahidadhaṇuhassa |</l>
  <l>juvaïmaṇamohaṇasaho pañcabbhahio saro hohi || 5 ||’</l>
</lg>
<lg type="chāyā" ref="2.17.5">
  <l>[tvamasi mayā cūtāṅa‍kura dattaḥ kāmasya gṛhītadhanuṣaḥ |</l>
  <l>yuvatimanomohanasahaḥ pañcābhyadhikaḥ śaro bhava ||]</l>
</lg>
<div type="commentary">
  <p><q>natimadhyameti</q> | hīnādutkṛṣṭaṃ madhyamādapakṛṣṭaṃ nātimadhyamam | tuṃ sīti | kāmasya | kāmāyetyarthaḥ | caturthyāḥ ‘saṃbandhasāmānyavivakṣāyāṃ ṣaṣṭhī’ iti sūtrāt ṣaṣṭhī ||</p>
</div> <!-- commentary !-->
<p>nātihīnapātraprayojyo 'pabhraṃśaḥ śuddho yathā—</p>
<lg type="udāharaṇa" n="2.17.6">
  <l>‘laï vappula pia duddhaṃ katto amhāṇahuṃ chāsi |</l>
  <l>puttahumatthe hattho jaï dahi jammevi jaa āsi || 6 ||’</l>
</lg>
<lg type="chāyā" ref="2.17.6">
  <l>[gṛhāṇānukampya piba dugdhaṃ kuto 'smākaṃ takram |</l>
  <l>putrakamastake hasto yadi dadhi janmanyapi jātamāsīt ||]</l>
</lg>
<p>prāyikaṃ caitat | tena kaverabhiprāyaśaktyādibhyaḥ sarvā api sarvaprayojyā bhavanti | tā imāḥ śuddhāḥ ṣaḍeva ||</p>
<div type="commentary">
  <p><q>nātihīneti</q> | hīnātkiṃcidutkṛṣṭaṃ madhyabhādapakṛṣṭaṃ nātihīnam | laï vappuleti | laï gṛhāṇa | vappuletyanukampāsaṃbodhane | piba dugdham | kuto 'smākaṃ chāsi-<pb n="146"/>padābhidheyaṃ takram | puttahumatthe iti śapathaḥ, putrasya mastakenāhaṃ śape yadi takrasya vyāpakaṃ daghi janmanyapi jātamāsīditi vyāpakānupalabdhiḥ prayuktā ||</p>
  <p>nanu prākṛtādiṣūttamādipātravyatikaradarśanātkathameṣā vyavasthā ghaṭata ityata āha—<q>prāyikamiti</q> | yatra prakṛtinirvahaṇocitaviśeṣābhisaṃdhānena kaviranyathā pravartate | yathā mālatyāṃ saṃskṛtamāśritya ‘eṣo 'smi bhoḥ kāryavaśātprayogavaśācca prākṛtabhāṣī saṃvṛttaḥ’ ityādi | yatra vā kavervyutpattikṛto bhāṣāviparyāsaḥ śaktyā tiraskriyate | yathā mṛcchakaṭike viṭasya madhyamapātrasyāpi saṃskṛtoktiḥ | yatra vā prabandhaucitīparavaśāḥ saṃskṛtādijātayo viparyasyante | yathā sargabandhādau madhyamāderapi saṃskṛtameva, khaṇḍakathāparakathādau uttamāderapi prākṛtameva, bṛhatkathādau paiśācameva, vastubandhādāvapabhraṃśa eveti, tatra saṃdhisaṃdhyaṅa‍gaghaṭanāsauṣṭhavena rasaḥ puṣyatīti bharatamuniprabhṛtīnāmatiprakāśa eva panthāḥ ||</p>
</div> <!-- commentary !-->
<p>sādhāraṇyādayaḥ punaranantāḥ | tāsu madhyamapātrabhūmikāsthottamapātraprayojyā saṃskṛtaprākṛtayoḥ sādhāraṇī yathā—</p>
<lg type="udāharaṇa" n="2.17.7">
  <l>‘sarale sāhasarāgaṃ parihara rambhoru muñca saṃrambham |</l>
  <l>virasaṃ virahāyāsaṃ sọdhuṃ tava cittamasahaṃ me || 7 ||’</l>
</lg>
<div type="commentary">
  <p><q>sādhāraṇyeti</q> | saṃskṛtasya prākṛtādisādhāraṇye pañca prakārāḥ, prākṛtasya śaurasenyādisādhāraṇye catvāraḥ, śaurasenyāḥ paiśācyādisādhāraṇye trayaḥ, paiśācyā māgadhyādisādhāraṇye dvau, māgadhyā apabhraṃśasādhāraṇye eka iti | dvivikalpe pañcadaśa prabhedāḥ, trivikalpe viṃśatiḥ, caturvikalpe pañcadaśa, pañcavikalpe ṣaṭ, ṣaḍ‍‌vikalpe ekaḥ, iti sarvamilane saptapañcāśatprakārā sādhāraṇī | evaṃ miśrādāvapi loṣṭaprastāvakrameṇa bahavo bhedā iti tāvadudāharaṇe granthagauravaṃ syāditi diṅyātramudāharati—<q>tāsviti</q> | saṃbhinnasaṃskārā bhāṣāprayoge hi prayoktṛprakṛtisaṃbhede bhavati | na ca prakṛtisaṃbhedastāttvikaḥ svabhāvasaṃkaraprasaṅa‍gāt | ata uktaṃ madhyamapātrabhūmikāstheti | bhūmikā varṇikā | madhyamapātraprakṛtyucito rāgādyabhinayastatra tiṣṭhati tatparigraheṇa tricatura(?)gavatsāmājikānāṃ samyaṅ‌mithyāsaṃśayasādṛśyapratītivilakṣaṇapratipattipadavīmavataratīti madhyamapātrabhūmikāstham, upalakṣaṇaṃ cedam | uttamabhūmikāsthamadhyamaprayojyāpīyameva | evamuttaratra | tava virahāyāsaṃ sọdhuṃ mama cittamasahamiti yojanā ||</p>
</div> <!-- commentary !-->
<pb n="147"/>
<p>nātyuttamabhūmikāsthottamapātraprayojyā saṃskṛtapaiśācī sādhāraṇī yathā—</p>
<lg type="udāharaṇa" n="2.17.8">
  <l>‘campakakalikākomalakāntikalāpātha dīpitānaṅa‍gī |</l>
  <l>icchati gajapatigamanā capalāyatalocanā lapitum || 8 ||’</l>
</lg>
<p>evaṃ saṃskṛtāpabhraṃśādisādhāraṇyaḥ prākṛtādibhāṣāntarasādhāraṇyaśca draṣṭavyāḥ ||</p>
<div type="commentary">
  <p><q>nātyuttameti</q> | anaṅa‍gasyeyamānaṅa‍gī ||</p>
</div> <!-- commentary !-->
<p>vaktṛviṣayaucityādiprayojyā miśrā yathā—</p>
<lg type="udāharaṇa" n="2.17.9">
  <l>‘jayati janatābhivāñchitaphalapradaḥ kalpapādapo giriśaḥ |</l>
  <l>jaaï a tamalliantī giritanayā paṇaïkappalaā || 9 ||’</l>
</lg>
<lg type="chāyā" ref="2.17.9">
  <l>[jayati ca tamālīyamānā giritanayā praṇayikalpalatā |]</l>
</lg>
<p>evaṃ bhāṣāntarāṇāmapi miśrībhāvo draṣṭavyaḥ ||</p>
<div type="commentary">
  <p><q>vaktṛviṣayeti</q> | yadottamādiṣu nānāvaktṛbhirekā kāvyasamasyā kriyate, bhinnabhāṣocitavarṇanīyaviṣayaṃ vā kāvyamekamupakramyate, yadā vā śaktinirūpaṇāya kavereva nānābhāṣāmayaṃ kāvyamārabdhaṃ syāt, tadā kathaṃ nālaṃkārapadavīmadhyāste | ata āha—miśreti | tamalliantī tamālīyamānā ||</p>
</div> <!-- commentary !-->
<p>durvidagdhādipātraprayojyā saṃkīrṇā yathā—</p>
<lg type="udāharaṇa" n="2.17.10">
  <l>
    <seg type="pāda">‘akaṭagumaṭī candrajyotsnā kalaṃ kila koilo</seg>
    <seg type="pāda">lavaï a muhuryāmyo vāyurnivāara vāi a |</seg>
  </l>
  <l>
    <seg type="pāda">avi sakhi alā raktāśokastavāpi manomude</seg>
    <seg type="pāda">na kaja na kajaṃ mānenādya priyaṃ pratijāhudā || 10 ||’</seg>
  </l>
</lg>
<p>so 'yaṃ saṃskṛtamahārāṣṭrāpabhraṃśayogastilataṇḍulavatsaṃkīrṇā jātiḥ | evaṃ prākṛtāpabhraṃśasaṃkaro 'pi draṣṭavyaḥ ||</p>
<div type="commentary">
  <p><q>durvidagdhādīti</q> | nāgarakabhāvamavāptastadbhūmikāmavalambamāno durvidagdhaḥ | ādipadātpūrvoktāḥ samasyādayaḥ | akaṭamāścaryam | gumaṭī manojñā | āsphālitakhaṅa‍gasyeva sphuraṇe lavaï iti mahārāṣṭradeśī | tathā ca prayogaḥ—‘lavaï a <pb n="148"/>vijjūmaṇoharī’ ityārādhyāḥ | anye tu lapatītyarthamāhuḥ | evaṃ ca kalaśabdaḥ puṣyatīti | yāmyo dakṣiṇaḥ | nivāara nirvañcako vārakaśūnyo vā idāvāraka iti | alā āgataḥ | yadiha māno na kriyeta jyotsnādayo manomudamevādhāsyantīti prarocanā | yadā tu ‘manonude’ iti pāṭho 'piśabdena nāyakasādhāraṇamutkaṇṭhākāritvamuktaṃ candrajyotsnādīnāmiti | ato nakajanakajannārtho nārtha īrṣyāroṣalakṣaṇena pratikūlabhāvāvalambinā mānena, tasmātpriyameva pratijāhudā yāmaḥ,
yadāmananti svayaṃ vā tatra gamanamiti ||</p>
</div> <!-- commentary !-->
<p>krīḍāgoṣṭhīvinodādyarthānanyagāminyasādhāraṇī yathā—</p>
<lg type="udāharaṇa" n="2.17.11">
  <l>‘bhīṣmaproktāni vākyāni vidvadvakktreṣu śerate |</l>
  <l>gose tiviñchiriñcholī tallaṃ tūhe vivallidā || 11 ||’</l>
</lg>
<p>atra pūrvārdhapadāni saṃskṛta eva, uttarārdhapadāni prākṛta eva | seyamasādhāraṇyananyagāminī ca jātirucyate | bhāṣāntarāṇāṃ punarasādhāraṇyaṃ nāsti ||</p>
<div type="commentary">
  <p><q>krīḍeti</q> | kāvyasamasyā krīḍā, uktapūrvā goṣṭhī, tatra vinodo manonukūlena samayātivāhanam | ādipadaṃ pūrvavat | nanu mā bhūtprakṛtibhāvena bhāṣāntarasaṃbhedaḥ saṃskārasaṃpāte tu bhaviṣyati, tathā ca kathaṃ sādhāraṇīto bhidyata ityata āha—asādhāraṇī ceti | gose prabhāte, taviñchiriñcholī kamalarajaḥpaṅa‍ktiḥ | tallamalpasaraḥ | tūhaṃ tīrtham | vivallidā prasāritā | nātra pūrvottarārdhayoraikamatyamudāharaṇatvāt | ārādhyāstu yathā sarastīre kamalarajaḥpaṅktiḥ prasṛtā śobhate tathā vidvadvaktreṣu bhīṣmavākyānītyupamākalpanayā kathaṃcidekavākyatāmāhuḥ | atra pūrvārdhapadānīti | na bhīṣmādayo 'nabhidhānāditi bhāṣāntarasthānibhāvasya pratiṣedhāt | evaṃ vācaspativiśiṣṭarasavaśapracetasapotādayo draṣṭavyāḥ | prākṛta eveti | mahārāṣṭradeśīyatvāddeśīpadānāṃ ca sthānibhāvāsaṃbhavāt | bhāṣāntarāṇāṃ punariti | siddhirmahārāṣṭrītaḥ, siddhiḥ śaurasenītaḥ, ityupakramyānuśāsanāttadbhavarūpataiva sphuṭā | tatsamānāṃ tu sādhāraṇyameveti ||</p>
</div> <!-- commentary !-->
<p>apabhraṣṭā yathā—</p>
<lg type="udāharaṇa" n="2.17.12">
  <l>‘muddhe gahaṇaaṃ geṇhaü taṃ dhari muddaṃ ṇie hatthe |</l>
  <l>ṇicchaü sundari tuha uvari mama suraappahā atthi || 12 ||’</l>
</lg>
<pb n="149"/>
<lg type="chāyā" ref="2.17.12">
  <l>[mugdhe <note>ratamūlyam</note>grahaṇakaṃ gṛhāṇa tvaṃ dhāraya mudrāṃ nije haste |</l>
  <l>niścayaḥ sundari tavopari mama surataspṛhāsti ||]</l>
</lg>
<p>seyamapaśabdaprayogato 'pabhraṣṭāpyavidvadbhiḥ śrotriyādyaiḥ prayujyata ityapabhraṣṭā jātiḥ | asyā api cānukaraṇe sādhutvamiṣyate ||</p>
<div type="commentary">
  <p><q>apabhraṣṭeti</q> | atra tavopari surataspṛhāstītyādikāpaśabdabahulatvenāpabhraṣṭā spaṣṭaiva | sā tu kathamalaṃkāra ityata āha—seyamiti | śrotriyaśchāndasaḥ | ādyapadena bālādayaḥ | sarva eva hi laukikaḥ padārtho 'bhinayakakṣāmadhirūḍhaḥ parityajya grāmyamabhimukhībhūto vibhāvādiṣu kathaṃ nālaṃkārastadidamuktaṃ prayogata iti | na cāpaśabdānāṃ doṣatvameveti vācyam | anukaraṇe tu sarveṣāmiti doṣasāmānyāvalambinā guṇībhāvenāsya viṣayīkṛtatvāditi ||</p>
  <p>nānāvacchinnajātiḥ kāvyaśarīre niviśata iti tadavacchedarūpāṃ gatimanantaraṃ lakṣayati—</p>
</div> <!-- commentary !-->
<lg type="kārikā" n="2.18">
  <l>padyaṃ gadyaṃ ca miśraṃ ca kāvyaṃ yatsā gatiḥ smṛtā |</l>
  <l>arthaucityādibhiḥ sāpi vāgalaṃkāra iṣyate || 18 ||</l>
</lg>
<div type="commentary">
  <p><q>padyamiti</q> | paṭhiteḥ padātpadāntarasaṃcāro gatiḥ | sā kenacidaucityopanipātinā saṃdarbhaparimāṇena niyamyate | tatastadapyupacāreṇa gatiḥ | paṭhitiparimāṇaṃ
ca kāvyaṃ samāśrayata iti tadapi gatistacca padyādibhedena trividhamiti saṃkṣepaḥ | ata eva gadyabandhe tu kaiścidvṛttamāśritaṃ vṛttaṃ vartanamiyatteti yāvaditi | sarvanāmaśabdā hi kadāciduddeśyasya liṅa‍gamāśrayante kadācitpratinirdeśyasyeti kāvye yatsā gatirityuktam | tatra padyaṃ catuṣpadīti na lakṣaṇamullālamātrādau dvipadapañcapadādiśarīre tadabhāvāt | apādaḥ padasaṃtāno gadyamityapi na | apādatvaṃ hyapratyabhijñāyamānavṛttabhāgatvaṃ, vivakṣātaścatuṣpadīvyatiriktatvaṃ vā | ādye vṛttigandhipadyaṃ na syāt | dvitīye tvatiprasaṅa‍gaḥ | tasmācchandoniyamavatī kāvyam, atathābhūtā tu gadyamiti
vibhāgaḥ | gadyapadyātmakaṃ kāvyaṃ miśram | tadasyā gateralaṃkāratvamupapādayati—arthaucityādibhiriti ||</p>
  <p>tatrārthaucitīmāha—</p>
</div> <!-- commentary !-->
<lg type="kārikā" n="2.19">
  <l>kaścidgadyena padyena kaścinmiśreṇa śakyate |</l>
  <l>kavituṃ kaścana dvābhyāṃ kāvye 'rthaḥ kaścana tribhiḥ || 19 ||</l>
</lg><pb n="150"/>
<div type="commentary">
  <p><q>kaścidgadyeneti</q> | yathā hyaṭavīvarṇanādau gadyaṃ pragalbhate tathā na padyam, yathā ca kāvyaśāstratānirvahaṇocite 'rthe padyamutsahate na tathā gadyamityādi | evaṃ kathākhyāyikādau gadyameva, campūprabhṛtau miśramevetyādipadopāttabandhaucitī draṣṭavyā ||</p>
  <p>āstāṃ tāvadarthādyaucityagaveṣaṇaṃ svarūpeṇaiva padyādikaṃ parisphuratkavipratibhāviśeṣāvedanena sahṛdayāvarjakamavasīyate | kathamanyathā kvacideva kasyacitsauṣṭhavamityāha—</p>
</div> <!-- commentary !-->
<lg type="kārikā" n="2.20">
  <l>yādṛggadyavidhau bāṇaḥ padyabandhe 'pi tādṛśaḥ |</l>
  <l>gatyāṃ gatyāmiyaṃ devī vicitrā hi sarasvatī || 20 ||</l>
</lg>
<div type="commentary">
  <p><q>yādṛgiti</q> | gatyāṃ gatyāmiti | padye gadye miśre cetyarthaḥ | vicitrā avyavasthitasiddhikā ||</p>
  <p>prayogavyavasthāmupapādayati—</p>
</div> <!-- commentary !-->
<lg type="kārikā" n="2.21">
  <l>yathāmati yathāśakti yathaucityaṃ yathāruci |</l>
  <l>kaveḥ pātrasya caitasyāḥ prayoga upapadyate || 21 ||</l>
</lg>
<div type="commentary">
  <p><q>yathāmatīti</q> | matirvyutpattiḥ | yuktāyuktaviveka iti yāvat | śaktiḥ kavitvabījabhūtaḥ prāktanaḥ saṃskāraḥ | aucityaṃ darśitameva | rucirmanonukūlatāpratisaṃdhānam | kaveḥ pātrasyeti yathāyogam | tathā hi śaktivyutpattī kavereva | aucityaṃ pātrasyaiva | rucirubhayorapīti ||</p>
  <p>sa cāyaṃ saṃdarbhāvacchedo gurulaghusaṃniveśenaiva śobhata iti tamāśritya vibhāgamāha—</p>
</div> <!-- commentary !-->
<lg type="kārikā" n="2.22">
  <l>drutā vilambitā madhyā sātha drutavilambitā |</l>
  <l>drutamadhyā ca vijñeyā tathā madhyavilambitā || 22 ||</l>
</lg>
<div type="commentary">
  <p><q>druteti</q> | ādyāstisraḥ śuddhāḥ | āsāmeva mithovyatikareṇottarāstistraḥ saṃkīrṇāḥ || kathameṣāṃ vyavasthetyata āha—</p>
</div> <!-- commentary !-->
<lg type="kārikā" n="2.23">
  <l>sā laghūnāṃ gurūṇāṃ ca bāhulyālpatvamiśraṇaiḥ |</l>
  <l>padye gadye ca miśre ca ṣaṭprakāropajāyate || 23 ||</l>
</lg>
<div type="commentary">
  <p><q>sā laghūnāmiti</q> | bāhulyamalpatvaṃ miśraṇaṃ ca tulyavatpratibhānam | na gadyādikameva gatiḥ kiṃtu tadādhāraḥ paṭhitisaṃcāra iti vyanakti-padye gadye ca miśre ceti ||</p>
</div> <!-- commentary !-->
<lg type="kārikā" n="2.24">
  <l>tatra vṛttaṃ ca jātiṃ ca padyamāhuratho pṛthak |</l>
  <l>samaṃ cārdhasamaṃ caitadviṣamaṃ ca pracakṣate || 24 ||</l>
</lg>
<pb n="151"/>
<div type="commentary">
  <p><q>tatreti</q> | varṇaniyataṃ chandovṛttam | mātrāniyataṃ jātiḥ | samaprastāvaṃ samam | prathamatṛtīyayordvitīyacaturthayośca tulyaprastāvamardhasamam | ubhayabahirardhaṃ viṣamam ||</p>
</div> <!-- commentary !-->
<lg type="kārikā" n="2.25">
  <l>gadyamutkalikāprāyaṃ padyagandhīti ca dvidhā |</l>
  <l>dvidhaiva gadyapadyādibhedānmiśramapīṣyate || 25 ||</l>
</lg>
<div type="commentary">
  <p><q>gadyamiti</q> | utkalikā kallolastatprāyam | uccāvacamiva pratibhāsamānamityarthaḥ | yathā—‘salīlakarakamalatālikātaralavalayāvalīkam’ iti | vṛttagandhi pratibhātavṛttaikadeśam | tadetadalpākhyāyāmutpannena samāsāntena vyañjitam | tadayamarthaḥ— sāmānyataḥ padyādibhedena gatistridhā | tatrāpi jātyādibhedena ṣaṭprakārāḥ | te 'pi drutādibhedena ṣaṭ‌triṃśaditi ||</p>
  <p>nanu lalitādayo gadyabhedāḥ kaiścidalaṃkārakāraiḥ parisaṃkhyātāste kasmānnocyanta ityata āha—</p>
</div> <!-- commentary !-->
<lg type="kārikā" n="2.26">
  <l>lalitaṃ niṣṭhuraṃ cūrṇamāviddhaṃ ceti yo 'paraḥ |</l>
  <l>viśeṣaḥ sa tu gadyasya rītivṛttyorbhaviṣyati || 26 ||</l>
</lg>
<div type="commentary">
  <p><q>lalitamiti</q> | sukumārasaṃdarbhaṃ lalitam | yathā—‘kamalinīvanasaṃcaraṇavyatikaralagnanalinanālakaṇṭake vane kvacinnirbharaṃ padamādadhāti’ iti | prasphuṭasaṃdarbhaṃ niṣṭhuram | yathā—‘uttambhitakuṭilakuntalakalāpaḥ śmaśānavāṭamavatarati’ iti | anullikhitasamāsaṃ cūrṇam | yathā—‘abhyāso hi karmaṇaḥ kauśalamādadhāti | na khalu saṃnipātamātreṇodabindurapi grāvaṇi nimnatāmādadhāti’ iti | udbhaṭasabhāsamāviddham | yathā—‘kuliśaśikharakharatarasvarapracayapracaṇḍacapeṭapāṭitamattamātaṅa‍gamadacchaṭācchuritacārukesarabhārabhāsuramukhe kesariṇi’ iti | rītivṛttyoriti viṣayasaptamī | tathā lalitaṃ kaiśikyādau, niṣṭhurabhārabhaṭyādau, cūrṇaṃ vaidarbhyādau, āviddhaṃ gauḍīyāprabhṛtau, yathāyathamantarbhavatīti noktabhedāḥ parisaṃkhyātā ityarthaḥ ||</p>
  <p>uktaprakāreṣu kiṃcidudāharati—</p>
</div> <!-- commentary !-->
<p>tatra padyabhedeṣu samavṛtte drutā gatiryathā—</p>
<lg type="udāharaṇa" n="2.26.13">
  <l>‘ayi vijahīhi dṛ̣dhopagūhanaṃ tyaja navasaṃgamabhīru vallabham |</l>
  <l>aruṇakarodgama eṣa vartate varatanu saṃpravadanti kukkuṭāḥ || 13 ||’</l>
</lg>
<p>seyaṃ samavṛtte laghusaṃyuktākṣarabhūyastvāddrutā gatiḥ ||</p>
<div type="commentary">
  <p><q>tatreti</q> | navasaṃgamabhīrviti saṃbodhanam | bhīruśabdādūṃṅ, tasmātsaṃbodhanahrasve <pb n="152"/>rūpam | garbhagṛhasthā<note>‘gṛhastho nālo’ iti pāṭhaḥ</note> nālokayati cettadāha—saṃpravadantīti | atra pratipādamaṣṭau laghavaścatvāro gurava iti laghubāhulye saṃyogākṣarāṇāmudreke ca tālalayavadativyakta eva drutabhāvaḥ ||</p>
</div> <!-- commentary !-->
<p>samavṛtte vilambitā yathā—</p>
<lg type="udāharaṇa" n="2.26.14">
  <l>‘praṇamya hetumīśvaraṃ muniṃ kaṇādamanvataḥ |</l>
  <l>padārthadharmasaṃgrahaḥ <note>‘pracakṣate’ ka</note>pravakṣyate mahodayaḥ || 14 ||’</l>
</lg>
<p>seyaṃ sthāne sthāne gurvakṣarayogādvilambitā gatiḥ |</p>
<div type="commentary">
  <p><q>praṇamyeti</q> | atra yadyapi padacatuṣṭaye gurulaghūnāṃ samasaṃkhyatvameva, tathāpi saṃyogākṣarairantarāntarā paṭhitidīrghābhāvonmeṣādārohaprādhānye vilambitā | evaṃ vyutkrameṇa
samānikāyāmapi vilambitaiva | yathā—‘mīnajālaghaṭitāni sūryaraśmibodhitāni | mattaṣaṭpadākulāni paśya bhīru paṅa‍kajāni ||’ iti |</p>
<p>tadidamāha—<q>seyamiti</q> | tena vibhāgasūtre gurulaghumiśraṇamevaṃrūpamapi boddhavyamiti ||</p>
</div> <!-- commentary !-->
<p>tatraiva madhyā yathā—</p>
<lg type="udāharaṇa" n="2.26.15">
  <l>‘āsīddaityo hayagrīvaḥ suhṛdveśmasu yasya tāḥ |</l>
  <l>vadanti sma balaṃ bāhvoḥ sitacchatrasmitāḥ śriyaḥ || 15 ||’</l>
</lg>
<p>seyaṃ <note>‘laghvakṣaraprāyatvā’ ka</note>nātilaghvakṣaratvānmadhyā gatiḥ ||</p>
<div type="commentary">
  <p><q>āsīditi</q> | atra yadyapi guravo bahavastathāpi na drutirna vilambanaṃ paṭhiterityanubhavasākṣiko 'yamarthastadetadāha—<q>nātilaghvakṣareti</q> ||</p>
</div> <!-- commentary !-->
<p>drutavilambitā yathā—</p>
<lg type="udāharaṇa" n="2.26.16">
  <l>‘avatu vaḥ savitusturagāvalī sphuritamadhyagatāruṇanāyakā |</l>
  <l><note>‘samabhila’ kha</note>samavilaṅghitatuṅa‍gapayodharā marakataikalateva nabhaḥśriyaḥ || 16 ||’</l>
</lg>
<p>seyaṃ drutāyā vilambitāyāśca gaterantarānupraveśāddrutavilambitā gatiḥ |</p>
<div type="commentary">
  <p><q>avatu va iti</q> | aruṇo garuḍāgrajaḥ śoṇaśca | nāyako netā hāramadhyamaṇiśca | <pb n="153"/>payodharā meghāḥ stanau ca | tadetasmin drutavilambitākhye vṛtte samākhyaiva rūpaṃ bodhayatīti ||</p>
</div> <!-- commentary !-->
<p>drutamadhyā yathā—</p>
<lg type="udāharaṇa" n="2.26.17">
  <l>
    <seg type="pāda">‘api turagasamīpādutpatantaṃ mayūraṃ</seg>
    <seg type="pāda">na sa rucirakalāpaṃ bāṇalakṣyīcakāra |</seg>
  </l>
  <l>
    <seg type="pāda">sapadi gatamanaskaścitramālyānukīrṇe</seg>
    <seg type="pāda">rativigalitabandhe keśapāśe priyāyāḥ || 17 ||’</seg>
  </l>
</lg>
<p>seyaṃ drutāyā madhyāyāśca gaterantarānupraveśāddrutamadhyā gatiḥ ||</p>
<div type="commentary">
  <p><q>api turageti</q> | utpannāvirbhavadbarhagatojjvalavicitrakomalamayūrastatkālamavyājapremaniryantraṇakaṇṭhagrahavilulitapriyākeśapāśavāsanāvikāsahetuḥ sarvasvāyamānaḥ kathaṃ
bāṇalakṣyatāṃ sahata iti cvipratyayena vyajyata iti | atra pādacatuṣke 'pi prathamaṃ drutā paścānmadhyā ca bhāgaśaḥ pratyabhijñāyata ityāha—<q>seyamiti</q> ||</p>
</div> <!-- commentary !-->
<p>madhyavilambitā yathā—</p>
<lg type="udāharaṇa" n="2.26.18">
  <l>‘dundubhayo divi dadhvanuruccairuccakarāḥ kapayaśca vavalguḥ |</l>
  <l>siddhanikāyakarābjavimuktaṃ mālyamathāṅa‍gadamūrdhni papāta || 18 ||’</l>
</lg>
<p>seyaṃ madhyāyā vilambitāyāśca gaterantarānupraveśānmadhyavilambitā gatiḥ ||</p>
<div type="commentary">
  <p><q>dundubhaya iti</q> | atrāpi pratipādaṃ pūrvaṃ madhyā tato vilambitā ca khaṇḍaśaḥ pratibhāsata iti darśayati—<q>seyamiti</q> |</p>
</div> <!-- commentary !-->
<p>evamardhasamaviṣamayormātrācchandaḥsu gadyamiśrayorlaghugurūnmiśravarṇavinyāsaviśeṣabhūyastvena drutādigatayo gaveṣaṇīyāḥ ||</p>
<div type="commentary">
  <p><q>evamiti</q> |imāmeva vyavasthāmardhamadhyamādiṣvapyatidiśyata iti diṅmātramudāharati—</p>
</div> <!-- commentary !-->
<p>tatra viṣamavṛttacchandasi drutā yathā—</p>
<lg type="udāharaṇa" n="2.26.19">
  <l>‘atha vāsavasya vacanena ruciravadanastrilocanam |</l>
  <l>klāntirahitamabhirādhayituṃ vidhivattapāṃsi vidadhe dhanaṃjayaḥ || 19 ||’</l>
</lg><pb n="154"/>
<p>ardhasamacchandasi vilambitā yathā—</p>
<lg type="udāharaṇa" n="2.26.20">
  <l>‘vihitāṃ priyayā manaḥ priyāmatha niścitya giraṃ garīyasīm |</l>
  <l>upapattimadūrjitāśrayaṃ nṛpamūce vacanaṃ vṛkodaraḥ || 20 ||’</l>
</lg>
<p>utkalikāprāyagadye drutā madhyā ca yathā—</p>
<lg type="udāharaṇa" n="2.26.21">
  <l>‘vyapagataghanapaṭalamamalajalanidhisadṛśamambaratalaṃ vilokyate |</l>
  <l>añjanacūrṇapuñjaśyāmaṃ śārvaraṃ tamaḥ styāyate || 21 ||’</l>
</lg>
<div type="commentary">
  <p><q>utkalikāprāyeti</q> | uccāvacabhāvena pratibhāsamānamutkalikā | yathā—‘salīlakarakamalatālikātaralayāvalīkam’ iti | tathaiva tadapi prakṛtodāharaṇamiti
vyaktam | ‘pātāla—’ ityādau vasantatilakābhāga iva, ‘hara iva’ ityādāvāryābhāga iva pratibhātīti ||</p>
</div> <!-- commentary !-->
<p>padyagandhigadye vṛttagandhau madhyā, jātigandhau drutā yathā—</p>
<lg type="udāharaṇa" n="2.26.22">
  <l>‘pātālatālutalavāsiṣu dānaveṣu |’</l>
  <l>'hara iva jitamanmatho guha ivāpratihataśaktiḥ || 22 ||’</l>
</lg> iti |
<div type="commentary">
  <p><q>vṛttagandhau madhyā, jātigandhāviti</q> | ‘tṛtīyādiṣu bhāṣitapuṃskaṃ puṃvadgālavasya’ (7|1|74) iti puṃvadbhāvena numna bhavati ||</p>
</div> <!-- commentary !-->
<p>gadyādau miśre gadyapadyayordrutamadhyā yathā—</p>
<p>'hanta, puṇyavānasmi, yadahamatarkitopanatadarśanollasitanayanayānayā—</p>
<lg type="udāharaṇa" n="2.26.23">
  <l>
    <seg type="pāda">aviralamiva dāmnā pauṇḍarīkeṇa naddhaḥ</seg>
    <seg type="pāda">snapita iva ca dugdhastrotasāṃ nirjhareṇa |</seg>
  </l>
  <l>
    <seg type="pāda">kavalita iva kṛtsnaścakṣuṣā sphāritena</seg>
    <seg type="pāda">prasabhamamṛtavarṣeṇaiva sāndreṇa siktaḥ || 23 ||’</seg>
  </l>
</lg>
<div type="commentary">
  <p><q>hanteti</q> | āścaryastimitasya hantetyeva vāganubhāvastato 'bhimānonmeṣe puṇyavānasmīti anantaraṃ lokottaravibhāvavarṇanāttvaritasya yadahamityāgadyaparyavasāna
evāviralamityādivṛttamāvirāsīditi | madhye vicchedakāraṇānupapattau gadyapadyābhyāmekavākyam ||</p>
</div> <!-- commentary !-->
<pb n="155"/>
<p>padyādau miśre drutavilambitā yathā—</p>
<lg type="udāharaṇa" n="2.26.24">
  <l>‘asau vidyādhāraḥ śiśurapi vinirgatya bhavanādihāyātaḥ saṃpratyavikalaśaraccandramadhuraḥ |</l>
  <l>
    <seg type="pāda">yadālokasthāne bhavati puramunmādataralaiḥ</seg>
    <seg type="pāda">kaṭākṣairnārīṇāṃ kuvalayitavātāyanamiva || 24 ||’</seg>
  </l>
</lg>
<p>atra bālasuhṛdā makarandena saha vidyāmānvīkṣikīmadhīte sa eṣa
mādhavo nāma iti ||</p>
<div type="commentary">
  <p><q>asāviti</q> | dūtīkalpe kayācitpracchannaprārthanīyayā ‘āsaṃbhogamunnayet’ ityāmnātam | tadihotprekṣāmanoharagrāmyamālokanamuktam | tenaikasminvarṇanīyavastuni vṛttaprapañcenokte prakṛtasaṃgatimātraṃ gadyena kṛtavatīti yukteyamānupūrvī vākyaikavākyatā ceti ||</p>
</div> <!-- commentary !-->
<lg type="kārikā" n="2.27">
  <l>vaidarbhādikṛtaḥ panthāḥ kāvye mārga iti smṛtaḥ |</l>
  <l>rīṅgatāviti dhātoḥ sā vyutpattyā rītirucyate || 27 ||</l>
</lg>
<div type="commentary">
  <p><q>vaidarbhādīti</q> | guṇavatpadaracanā rītiḥ | guṇāḥ śrleṣādayaḥ kāvyāvyabhicāriṇo nava | teṣāmanyonyamīlanakṣamatayā pānakarasa iva, guḍamaricādīnāṃ khāḍava iva madhurāmlādīnāṃ yatsaṃmūrcchanarūpāvasthāntaragamanaṃ tatsaṃskārādeva hi lokaśāstrapadaracanātaḥ kāvyarūpā ca racanā vyāvartate | ata eva mṛgyate kavibhirāsaṃsāramiti mārgapadenocyate | vaidarbhādayo vidarbhādideśaprabhavāstaiḥ kṛtamukhahevākagocaratayā prakaṭito na tu tattaddeśaiḥ kāvyasya kiṃcidupakriyate || <q>panthā iti</q> | pratiṣṭhante hi mahākavipadavīlābhārthina iti | īdṛśameva rītilakṣaṇamānandavardhanādīnāmapi matam | etadupalakṣaṇatayā sūtraṃ vyākhyātam | kathaṃ punaruktamupamāde rītipadaṃ pravṛttamityata āha—<q>rīṅ gatāviti</q> | riyante paramparayā gacchantyanayeti karaṇasādhano 'yaṃ rītiśabdo mārgaparyāya ityarthaḥ ||</p>
<p>evaṃ siddhe sāmānyalakṣaṇe vibhāgamāha—</p>
</div> <!-- commentary !-->
<lg type="kārikā" n="2.28">
  <l>vaidarbhī sātha pāñcālī gauḍīyāvantikā tathā |</l>
  <l>lāṭīyā māgadhī ceti ṣọdhā rītirnigadyate || 28 ||</l>
</lg>
<pb n="156"/>
<div type="commentary">
  <p><q>vaidarbhīti</q> |</p>
<p>vakṣyamāṇarītyā vaidarbhīprādhānyamabhipretyāha—</p>
</div> <!-- commentary !-->
<lg type="kārikā" n="2.29">
  <l>tatrāsamāsā niḥśeṣa śleṣādiguṇagumphitā |</l>
  <l>vipañcīsvarasaubhāgyā vaidarbhī rītiriṣyate || 29 ||</l>
</lg>
<div type="commentary">
  <p><q>tatreti</q> | asamāsā anullikhitasamāsā | <q>niḥśeṣaśleṣādīti</q> | śleṣādayo nava guṇāstairgumphitā | mithomilanena saṃmūrcchitairanupalabhyamānānyatabhamātrakairapi parasparavibhaktasvarūpabhāvena sahṛdayahṛdayasaṃvādagocarairārabdhā | evaṃ vipañcīsvarasaubhāgyā | vipañcī vāgrūpā sarasvatī bimbapratibimbabhāvena dvividhā | pratibimbādhiṣṭhānatayā dārvādiyan‍tramapi vipañcītyucyate | tadīyāḥ svarāstantrīkaṇṭhotthitāḥ sthānakramavaiparītyānumeyaśārīrāḥ pratibimbabhāvāḥ ṣaḍjādayasteṣu śrutasaṃmūrcchanarūpeṣvapi mithovibhaktāḥ śrutayaḥ śrotrarañjakasvarāvasthāmāpannāḥ samastagāndharvavitsākṣikāḥ prakāśante | ata eva vīṇaiva pradhānaṃ samastasya svarajātasya tatraiva śrutimaṇḍalonmeṣāditi ||</p>
  <p>yadā tu pānakādinyāyena kaścidaṃśa udito bhavati tadā rītyantaramuttiṣṭhatītyāha—</p>
</div> <!-- commentary !-->
<lg type="kārikā" n="2.30">
  <l>samastapañcaṣapadāmojaḥkāntivivarjitām |</l>
  <l>madhurāṃ sukumārāṃ ca pāñcālīṃ kavayo viduḥ || 30 ||</l>
</lg>
<div type="commentary">
  <p><q>samasteti</q> | ojaḥkāntivivarjitām ojaḥkāntyorviśeṣeṇa varjitām | nyagbhūtaujaḥkāntiguṇāmiti yāvat | yatastatpratidvandvinormādhuryasaukumāryayostatrodbhavastadetadāha—<q>madhurāṃ sukumārāṃ ceti</q> | ata evaujaḥprakāśakaḥ ṣaḍadhikeṣu padeṣu samāso na kriyate ||</p>
</div> <!-- commentary !-->
<lg type="kārikā" n="2.31">
  <l>samastātyudbhaṭapadāmojaḥ kāntiguṇānvitām |</l>
  <l>gauḍīyeti vijānanti rītiṃ rītivicakṣaṇāḥ || 31 ||</l>
</lg>
<div type="commentary">
  <p><q>samasteti</q> | atyudbhaṭāni sollekhasamāsāni yasmādojaḥkāntyorudbhave nyagbhūtaguṇasaptakeyaṃ rītiḥ ||</p>
</div> <!-- commentary !-->
<lg type="kārikā" n="2.32">
  <l>antarāle tu pāñcālīvaidarbhyoryāvatiṣṭhate |</l>
  <l>sāvantikā samastaiḥ syāddvitraistricaturaiḥ padaiḥ || 32 ||</l>
</lg>
<div type="commentary">
  <p><q>antarāla iti</q> | mādhuryasaukumāryayoḥ kiṃcidudbhavena nimīlanāṅa‍gaprādhānyena vāntarālakalpanā tāṃ vyanakti—<q>dvitrairiti |</q> dve trīṇi vā trīṇi catvāri veti
vārthe bahuvrīhiḥ ||</p>
</div> <!-- commentary !-->
<pb n="157"/>
<lg type="kārikā" n="2.33">
  <l>samastarītirvyāmiśrā lāṭīyā rītirucyate |</l>
  <l>pūrvarīteranirvāhe khaṇḍarītistu māgadhī || 33 ||</l>
</lg>
<div type="commentary">
  <p><q>samasteti</q> | yadyapyupakrāntarītyanirvāho 'trāpyasti tathāpi tilataṇḍulavadyāvadvibhaktarītisaṃvalanasya kavisaṃrambhagocarasyottararīteḥ pṛthagbhāvaḥ | <q>pūrvarīteriti |</q>
ekāṃ rītimupakramya yadanyayā saṃdarbhanirvahaṇamasāvanya eva prakāraḥ | na cānirvāho doṣaśchāyāvairūpyābhāvāt | rītikhaṇḍane 'pi hi saṃdarbhasaubhāgyasaṃpattiḥ śaktimevāviṣkaroti ||</p>
</div> <!-- commentary !-->
<p>tāsu vaidarbhī yathā—</p>
<lg type="udāharaṇa" n="2.33.25">
  <l>‘manīṣitāḥ santi gṛheṣu devatāstapaḥ kva vatse kva ca tāvakaṃ vapuḥ |</l>
  <l>padaṃ saheta bhramarasya pelavaṃ śirīṣapuṣpaṃ na punaḥ patatriṇaḥ || 25 ||’</l>
</lg>
<p>seyamasamastapadā <note>‘samasta’ kha</note>samagra śleṣādiguṇavatī vaidarbhī rītiḥ ||</p>
<div type="commentary">
  <p><q>manīṣitā iti</q> | atra dīrghasamāsābhāve kathamoja iti kasyacitkudeśyamaparītimatprakaraṇa evetyapāstam | etena guṇanavakasya samakakṣatayā saṃbhedaḥ kṣaṇa iti |
asamastapadetyanullekhasamāsapadetyarthaḥ | samagrā nava | guṇavatīti nityayoge matup ||</p>
</div> <!-- commentary !-->
<p>pāñcālī yathā—</p>
<lg type="udāharaṇa" n="2.33.26">
  <l>
    <seg type="pāda">‘gātrāvighātadalitāṅa‍gadajarjarāṇāṃ</seg>
    <seg type="pāda">gaṇḍasthalīlulitakuṇḍalatāḍitānām |</seg>
  </l>
  <l>
    <seg type="pāda">kṣobhasphuṭanmukuṭakoṭivighaṭṭitānāṃ</seg>
    <seg type="pāda">nādo 'bhavajjhaṇajhaṇāmukharo maṇīnām || 26 ||’</seg>
  </l>
</lg>
<p>seyamojaḥkāntyabhāvādāśliṣṭa<note>‘ślathabhāba’ kha</note>ślathapurāṇacchāyāmādhuryasaukumāryavatī samastapañcaṣapadā pāñcālī rītiḥ ||</p>
<div type="commentary">
  <p><q>gātrāvighāteti</q> | atrādyatṛtīyayoḥ ṣaḍ dvitīye ca pañca padāni samastāni | <q>ojaḥkāntyabhāvāditi |</q> īṣadarthe nañ | ata eva mādhuryasaukumāryayorunmeṣaḥ | śliṣṭā prāptā yathāsaṃkhyamojaḥkāntinimīlanalabdhaprādurbhāvā ślathā purāṇī ca cchāyā yayeti vigrahaḥ ||</p>
</div> <!-- commentary !-->
<pb n="158"/>
<p>gauḍīyā yathā—</p>
<lg type="udāharaṇa" n="2.33.27">
  <l>‘yasyāvaskandalīlāvalitabalaparispandakharvīkṛtorvīsaṃrambhottambhanāyonnamitabharanamatkandharāsaṃdhirāsīt |</l>
  <l>śeṣo visphāraphullasphuṭapṛthulaphaṇāphūtkṛtāgnisphuliṅa‍gasphūrjatsaṃdohasaṃdehitavikaṭaśikhāmaṇḍalīratnakhaṇḍaḥ || 27 ||’</l>
</lg>
<p>seyamojaḥkāntimatī samastodbhaṭabhūripadā ca gauḍīyā rītiḥ ||</p>
<div type="commentary">
  <p><q>yasyeti</q> | avaskando dhrāṭakaḥ | <q>samastodbhaṭabhūripadeti</q> | udbhaṭatā praụdhiprakarṣaḥ ||</p>
</div> <!-- commentary !-->
<p>āvantikā yathā—</p>
<lg type="udāharaṇa" n="2.33.28">
  <l>
    <seg type="pāda">‘etāni niḥsahatanorasamañjasāni</seg>
    <seg type="pāda">śūnyaṃ manaḥ piśunayanti padāni tasyāḥ |</seg>
  </l>
  <l>
    <seg type="pāda">ete ca <note>‘vartmataravaḥ’ kha ‘tīrataravaḥ’ ka</note>mārgataravaḥ prathayanti tāpa<note>‘māliṅgito’ kha</note>-</seg>
    <seg type="pāda">mālambitojjhitapariglapitaiḥ pravālaiḥ || 28 ||’</seg>
  </l>
</lg>
<p>seyaṃ samastadvitricaturapadā vaidarbhīpāñcālyorantarālavartinyāvantikā nāma rītiḥ ||</p>
<div type="commentary">
  <p><q>etānīti</q> | ‘niḥsahatanorasamañjasāni’ ‘mārgataravaḥ’ iti dve dve pade, ‘ālambita-’ ityādau trīṇi padāni samastāni | mādhuryasaukumāryayormanāgunmeṣaḥ pāñcālībhāgaḥ | itareṣāṃ samakakṣatā vaidarbhībhāgaḥ | anayoḥ saṃbhedenāntarālakalpanā vyaktaiva ||</p>
</div> <!-- commentary !-->
<p>lāṭīyā yathā—</p>
<lg type="udāharaṇa" n="2.33.29">
  <l>‘ayamudayati mudrābhañjanaḥ padminīnāmudayagirivanālībālamandārapuṣpam |</l>
  <l>virahavidhurakokadvandvabandhurvibhindankupitakapikapolakroḍatāmrastamāṃsi || 29 ||’</l>
</lg><pb n="159"/>
<p>seyaṃ samastarītimiśrā lāṭīyā nāma rītiḥ ||</p>
<div type="commentary">
  <p><q>ayamiti</q> | mudrābhañjana iti dvābhyāṃ samastābhyāmāvantī | udayagirītyādinā pañcakena pāñcālī | praụdhiprakarṣeṇa gauḍīyā | ayasudayatītyādyasamāsena vaidarbhī ca pratyabhijñāyata iti pūrvoktasamastarītisaṃbheda iti ||</p>
</div> <!-- commentary !-->
<p>māgadhī yathā—</p>
<lg type="udāharaṇa" n="2.33.30">
  <l>‘karikavalanaśiṣṭaiḥ <note>‘śākhi’ kha</note>śākaśākhāgrapatrairaruṇasaraṇayo 'mī sarvato bhīṣayante |</l>
  <l>calitaśabarasenādattagośṛṅa‍gacaṇḍadhvanicakitavarāhavyākulā vindhyapādāḥ || 30 ||’</l>
</lg>
<p>seyamārabdharīteranirvāhātkhaṇḍarītirmāgadhī |</p>
<div type="commentary">
  <p><q>karikavalaneti</q> | atra pūrvārdhe yathoktābhāvantīmupakramya caramārdhe gauḍīyāparigrahādupakrāntarīteranirvāhaḥ khaṇḍanam, tathāpi ca na cchāyāvairūpyamiti kaviśaktivyañjakatvādalaṃkārabhāva iti | śāko vṛkṣaviśeṣaḥ ||</p>
</div> <!-- commentary !-->
<lg type="kārikā" n="2.34">
  <l>yā vikāse 'tha vikṣepe saṃkoce vistare tathā |</l>
  <l>cetaso vartayitrī syātsā vṛttiḥ sāpi ṣaḍvidhā || 34 ||</l>
</lg>
<div type="commentary">
  <p><q>yā vikāsa iti</q> | vṛttirvartanaṃ rasaviṣayo vyāpāraḥ kāvyasya rasapravaṇatvāt | sa ca vyāpāraḥ sattvādyudrekalakṣaṇo janmāntarānubhavabhāvitavāsanāsamutthaḥ  paripūrṇībhaviṣyadrasāsvādasarvasvāyamānacittāvasthanidānabhūto 'rthagataḥ pañcame 'bhidhāsyate | śabdagataḥ punaratra saṃgataḥ saṃdarbhasya rasaprakāśakāraṇeṣu pradhānatvāt | yadāha—</p>
<lg>
  <l>‘kavivāgabhineyaśca tadupāyo dvidheṣyate |</l>
  <l>vastuśaktimahimnā tu prathamo 'tra viśiṣyate ||’</l>
</lg>
  <p>vartate 'nayā cittamiti karaṇasādhano 'yaṃ vṛttiśabda iti vartayitrītyanena prayojakavyāpārapradhānena darśitam | tatra viṣayavaicitryādvikāsādyāścatasraścittāvasthāḥ |
viṣayo hi dīptamasṛṇamadhyamabhedena trividhaḥ | vibhāvādyupadhānamahimnā tanmayībhavanayogyaṃ hi cetaḥ kadācidvikasati | sattvāvirbhāvo vikāsaḥ | nyagbhūtarajastamoguṇaṃ hi
cetaḥ sattvodrekaprakāśānandamayasaṃvidviśrāntimāsādayati | tataḥ sattvabhāgapratiṣṭhitaḥ <pb n="160"/>śṛṅgārastadābhāso 'pi tāmeva bhūmikāmālambate | ata eva śuktirajatavadbhāvodaye 'pi doṣamahimnaiva kāvyamahimnā tavdyañjanāt | tatsamānabhūmikayā hāsyo rasaḥ prādurbhavatītyabhisaṃdhāyāha—‘śṛṅgārāddhi bhaveddhāsyam’ iti bharatamuniḥ | tena vikāsabhūmikau śṛṅgārahāsyau | vikāsātpracyutamaprāptaguṇāntaraprādurbhāvaṃ vikṣiptaṃ cittamucyate | tatrocitavibhāvādivaicitryādāvirbhavadrajoguṇasya cetaso vikṣepapracyutidaśāyāṃ raudrarasonmeṣaḥ | ata eva samānabhūmikayā ‘raudrācca karuṇo rasaḥ’ ityāha | yadā tu sattvatamonimīlanena kevalarajaḥpratiṣṭhaṃ cetastadā bahumukhavyāpāronmeṣādvistarākhyāmavasthāmāsādayati | tadbhūmiko vīrarasastadavasthāmevāsthāyādbhuto 'pi prathata iti ‘vīrāccaivādbhutotpattiḥ’ ityuktam | nyagbhūtarajoguṇasya prabuddhatamasaścetaso 'vasthāviśeṣaḥ sasaṃkocastamālambya bībhatsaḥ prādurā‌ste tadekabhūmikaśca bhayānaka iti ‘bībhatsācca bhayānakaḥ’ ityāha ||</p>
<p>te 'mī catvāraścittāvasthāviśeṣāḥ kathamaviśeṣaṇādeva saṃdarbhādbhavantītyāśaṅkya vibhāgenottaramāha—</p>
</div> <!-- commentary !-->
<lg type="kārikā" n="2.35">
  <l>kaiśikyārabhaṭī caiva <note>‘sātvatī bhāratī tathā’ ka</note>bhāratī sātvatī parā |</l>
  <l>madhyamārabhaṭī caiva tathā madhyamakaiśikī || 35 ||</l>
</lg>
<div type="commentary">
  <p><q>kaiśikyeti</q> | śuddhisaṃkarābhyāṃ rītivadatrāpi ṣaṭ prakārāḥ ||</p>
</div> <!-- commentary !-->
<lg type="kārikā" n="2.36">
  <l>sukumārārthasaṃdarbhā kaiśikī tāsu kathyate |</l>
  <l>yā tu praụdhārthasaṃdarbhā vṛttirārabhaṭīti sā || 36 ||</l>
</lg>
<lg type="kārikā" n="2.37">
  <l>komalaprauḍhasaṃdarbhā komalārthātha bhāratī |</l>
  <l>praụdhārthāṃ komalaprauḍhasaṃdarbhāṃ sātvatīṃ viduḥ || 37 ||</l>
</lg>
<lg type="kārikā" n="2.38">
  <l>komale prauḍhasaṃdarbhā tvarthe madhyamakaiśikī |</l>
  <l>praụdhārthā komale bandhe madhyamārabhaṭīṣyate || 38 ||</l>
</lg>
<div type="commentary">
  <p><q>sukumāreti</q> | cittadrutikāritvaṃ saukumāryaṃ sukumārāvarthasaṃdarbhau yasyāmiti vigrahaḥ | evaṃ praụdhārthasaṃdarbhetyapi | cittadīptividhāyitā praụdhiḥ | arthasaukumāryādinā viśeṣyamāṇasaṃdarbhaḥ sukumāratvādiḥ śabdālaṃkāratāṃ prayojayati | komalapraụdho madhyamaḥ | prakārāntaravirahācca madhyamabhāratyādayo na saṃbhavanti ||</p>
</div> <!-- commentary !-->
<pb n="161"/>
<p>tatra kaiśikī yathā—</p>
<lg type="udāharaṇa" n="2.38.31">
  <l>‘śaśiruciṣu daleṣu nāgavallyā vicakiladāmani candane ca hṛdye |</l>
  <l>kuvalayini purāṇasīdhupātre taraladṛśāmapatandṛśaḥ priye ca || 31 ||’</l>
</lg>
<p>seyamarthasya ca saṃdarbhasya ca saukumāryātkaiśikī nāma vṛttiḥ ||</p>
<div type="commentary">
  <p><q>śaśiruciṣviti</q> | niyamitādiṣu mugdhāṅa‍ganācumbanarasotsukānāmatimanojñādhararāgasamarpakeṣu nāgalatādaleṣu, tato mānaparigrahe valitakādicumbanaviśeṣārthinīnāṃ kacagrahasaubhāgyasundare mallikādāmni, tataḥ sarvāṅa‍gīṇāśleṣasaubhāgyārthakacandanarase 'nantaramīrṣyāroṣavāsanāniḥśeṣakeliyantraṇaratotkaṇṭhitānāṃ sīdhupātre, tataḥ sarvopakaraṇajīvitasarvasve priyatame samakakṣatayaiva dṛṣṭayaḥ peturiti | ‘kuvalayini’ iti yuktaḥ pāṭhaḥ | ‘kuvalayita—’ iti pāṭhe viśeṣaṇāṅa‍gaprādhānyavivakṣāyāṃ samāse guṇībhāvasyānucitatvāt | seyaṃ kaiśikī masṛṇe śṛṅa‍gārādau viniyujyata iti ||</p>
</div> <!-- commentary !-->
<p>ārabhaṭī yathā—</p>
<lg type="udāharaṇa" n="2.38.32">
  <l>
    <seg type="pāda">‘yo yaḥ śastraṃ bibharti svabhujaguru<note>‘madāt pā’ iti pāṭhaḥ</note>madaḥ pāṇḍavīnāṃ camūnāṃ</seg>
    <seg type="pāda">yo yaḥ pāñcālagotre śiśuradhikavayā garbhaśayyāṃ gato vā |</seg>
  </l>
  <l>
    <seg type="pāda">yo yastatkarmasākṣī carati mayi raṇe yaśca yaśca pratīpaḥ</seg>
    <seg type="pāda">krodhāndhastasya tasya svayamiha jagatāmantakasyāntako 'ham || 32 ||’</seg>
  </l>
</lg>
<p>seyaṃ praụdhārthasaṃdarbhārabhaṭī nāma vṛttiḥ ||</p>
<div type="commentary">
  <p><q>yo ya iti</q> | ojaḥpradhānatayā prauḍhaḥ saṃdarbhaḥ | yasmādiyamārabhaṭī dīpte raudrādau viniyuktā, tena yuktaṃ śabdārthayoḥ prauḍhatvamiti ||</p>
</div> <!-- commentary !-->
<p>bhāratī yathā—</p>
<lg type="udāharaṇa" n="2.38.33">
  <l>
    <seg type="pāda">‘uttiṣṭhantyā ratānte bharamuragapatau pāṇinaikena kṛtvā</seg>
    <seg type="pāda">dhṛtvā cānyena vāso vigalitakabarībhāramaṃse vahantyāḥ |</seg>
  </l>
  <l>
    <seg type="pāda">bhūyastatkālakāntidviguṇitasurataprītinā śauriṇā vaḥ</seg>
    <seg type="pāda">śayyāmāliṅa‍gya nītaṃ vapuralasalasadbāhu lakṣmyāḥ punātu || 33 ||’</seg>
  </l>
</lg>
<p>seyamatisukumārārthe nātisukumārasaṃdarbhā bhāratī nāma vṛttiḥ ||</p><pb n="162"/>
<div type="commentary">
  <p><q>uttiṣṭhantyā iti</q> | sarvāṅa‍gīṇāśleṣasamutsuke priyatame bahirvyāvartanamantaranuvartanaṃ ca mugdhāṅa‍ganājātiriti nyāyena nīvībandhakeśapāśasaṃyamārthinyā nirbharakelikhedena bhujalatālasaṃ lasatyeva na tu vyāpārayitumapi śakyeti tatkāliko 'tipoṣaḥ | atra masṛṇe 'pi rase vṛttyaucityena saṃdarbhasya praụdhirucitaiva | dīrghasamāso hi śrṛṅa‍gārādau niṣiddho na tu praụdhiḥ | rephahakārādivarṇaniveśāttu komalatā saṃdarbhasyeti | evamuttarodāharaṇeṣvapi viśeṣaḥ svayamūhanīya iti ||</p>
</div> <!-- commentary !-->
<p>sāttvatī yathā—</p>
<lg type="udāharaṇa" n="2.38.34">
  <l>
    <seg type="pāda">‘vandyau dvāvapi tāvanāryacaritaprāptapratāpodayau</seg>
    <seg type="pāda">bhīmo bhīmaparākramaḥ sa ca munirbhāsvatkuṇṭhārāyudhaḥ |</seg>
  </l>
  <l>ekenāmṛtavadvidārya karajaiḥ pītānyasṛñji dviṣāmanyenāpi hatāhitāsrasarasi snātaṃ krudhaḥ śāntaye || 34 ||’</l>
</lg>
<p>seyaṃ praụdhārthā nātiprauḍhasaṃdarbhā sāttvatī nāma vṛttiḥ ||</p>
<p>madhyamakaiśikī yathā—</p>
<lg type="udāharaṇa" n="2.38.35">
  <l>
    <seg type="pāda">‘kiṃ dvāri daivahatake <note>‘āmraścūto rasālo 'sau sahakāro 'tisaurabhaḥ’ ityamaraḥ</note>sahakārakeṇa</seg>
    <seg type="pāda">saṃvardhitena viṣapādapa eṣa pāpaḥ |</seg>
  </l>
  <l>
    <seg type="pāda">asminmanāgapi vikāsavikārabhāji</seg>
    <seg type="pāda">bhīmā bhavanti madanajvarasaṃnipātāḥ || 35 ||’</seg>
  </l>
</lg>
<p>seyaṃ sukumāre 'rthe prauḍhasaṃdarbhā madhyamakaiśikī nāma vṛttiḥ ||</p>
<p>madhyamārabhaṭī yathā—</p>
<lg type="udāharaṇa" n="2.38.36">
  <l>
    <seg type="pāda">‘tvaṃ nāgarāja bahumasya nitambabhāgaṃ</seg>
    <seg type="pāda">bhogena gāḍhamupaveṣṭaya mandarādreḥ |</seg>
  </l>
  <l>sọdhā 'viṣahyavṛṣavāhanayogalīlāparyaṅa‍kabandhanavidhestava ko 'tibhāraḥ || 36 ||’</l>
</lg>
<p>seyaṃ praụdhe 'rthe sukumārasaṃdarbhā madhyamārabhaṭī nāma vṛttiḥ ||</p><pb n="163"/>
<lg type="kārikā" n="2.39">
  <l>anyoktīnāmanukṛtiś‍chāyā sāpīha ṣaḍvidhā |</l>
  <l>lokacchekārbhakonmattapoṭāmattoktibhedataḥ || 39 ||</l>
</lg>
<div type="commentary">
  <p><q>anyoktīnāmiti</q>| loke bimbapratibimbayoḥ pratibimbaṃ camatkāritayā prasiddham | ata eva ‘śravyātprekṣyaṃ jyāyaḥ’ ityāha | śabdālaṃkārakāṇḍe vākyānukaraṇameva pratibimbavācinā chāyāpadena guṇavṛttenākhyāyate | tadetadanukaraṇamanukāryabhedādeva ṣọdhā vyavatiṣṭata ityāha—<q>cheketi</q> | chekādīnāṃ lokaviśeṣāṇāmeva śobhākāritvena pṛthagupādāne 'rthāttaditarānekavicitratattadanukāryaparo lokaśabdaḥ | chekā vidagdhāḥ | ‘poṭā strīpuṃsalakṣaṇā' | sahajakeliriti prasiddhā poṭā | bhujiṣyā dāsītyanye | atra kecidanyacchāyāyonijamapi kāvyaṃ chāyālaṃkāravyavahārabhūmimāhuḥ ||</p>
  <p>prakṛtipariṇāmaḥ, parapurapraveśaḥ, khaṇḍasaṃghātyam, cūlikā, parimala iti pañca yonijakāvyabhedāḥ | tatra kiṃcidvikṛtārthaḥ <q>prakṛtipariṇāmaḥ</q> | yathā—</p>
<lg>
  <l>‘dhuamehaṃ mahuarānuvvaṇasamaahiyao ṇaavimukkāo |</l>
  <l>ṇahayā avasāhāo ṇia avvāṇa vayaḍi gaāo disāo ||’</l>
</lg>
<p>yathā ca—</p>
<lg>
  <l>‘sisirapaḍirohamukkaparihuttampaa avaliakkam |</l>
  <l>iharaï arayā aliaṃ vittharadi disāhiṃ kaṭṭhiaṃ vaṇahaalam ||’</l>
</lg>
  <p>atrākāśadiśāṃ vistārabhaṇanaṃ manāgvikṛtamupalakṣyata iti prakṛtipariṇāmanāmāyaṃ yonijakāvyabhedaḥ ||</p>
  <p>bhāṣāmātrabhinnaḥ <q>parapurapraveśaḥ</q> | yathā—</p>
<lg>
  <l>‘devādhipo vā bhujagādhipo vā dharādhipo vā yadi haihayaḥ syām |</l>
  <l>saṃdarśanaṃ te guṇakīrtanaṃ te sevāñjaliṃ te tadahaṃ vidadhyām ||’</l>
</lg>
<p>yathā ca—</p>
<lg>
  <l>‘savimo aṇajjuṇamiaṃ amahindamavāmuia appāṇam |</l>
  <l>seḍaṃ jāladaṃsaṇa guṇakahāmuta ijaṇūpajjattam ||’</l>
</lg>
<p>atra bhāṣāmātraṃ bhinnamiti parapurapraveśanāmāyaṃ yonijakāvyabhedaḥ || vikīrṇamasamāhāraḥ <q>khaṇḍasaṃghātyam</q> | yathā—</p>
<lg type="udāharaṇa" n="2.">
  <l>
    <seg type="pāda">‘dvitrāṇyambujinīdalāni sarasāmutsaṅa‍gamadhyāsate</seg>
    <seg type="pāda">maulau kiṃśukaśākhinastricaturānābibhrate korakān |</seg>
  </l><pb n="164"/>
  <l>
    <seg type="pāda">garbhagranthiṣu pañcaṣāḥ sumanaso badhnanti cūtadrumāḥ</seg>
    <seg type="pāda">saṃprāptāḥ prakaṭībhavanti kurarīkaṇṭheṣu kūjormayaḥ ||’</seg>
  </l>
</lg>
<p>atra kāvyacatuṣkāducchidya pādacatuṣṭayaṃ grathitamiti khaṇḍasaṃghātyanāmāyaṃ yonijakāvyabhedaḥ ||</p>
<p>tāvantamarthamupādāyādhiko vāpa<q>ścūlikā</q> | yathā—</p>
<lg>
  <l>‘kamalamanambhasi tatra ca kuvalayametāni kanakalatikāyām |</l>
  <l>sā ca sukumārasubhagetyutpātaparamparā keyam ||’</l>
</lg>
<p>yathā ca—</p>
<lg>
  <l>
    <seg type="pāda">‘ubhau rambhāstambhāvupari viparītau kamalayo-</seg>
    <seg type="pāda">stadūrdhvaṃ ratnāś‍masthalamapi durūhaṃ kimapi yat |</seg>
  </l>
  <l>
    <seg type="pāda">tataḥ kumbhau paścādvisakisalaye kandalamatho</seg>
    <seg type="pāda">tadanvindāvindīvaramadhukarāḥ kiṃ punaridam ||’</seg>
  </l>
</lg>
<p>atra sthāne sthāne 'dhikāvāpasya pratyabhijñānāccūlikānāmāyaṃ yonijakāvyabhedaḥ || bandhacchāyāmātrasaṃvādī <q>parimalaḥ</q> | yathā—</p>
<lg>
  <l>‘anena yūnā saha pārthivena rambhoru kaccinmanaso ruciste |</l>
  <l>siprātaraṅa‍gānilakampitāsu vihartumudyānaparamparāsu ||’</l>
</lg>
<p>yathā ca—</p>
<lg>
  <l>‘yātrāprasaṅa‍gādupavīṇayantī tasyāṃ mahākālamavipratiṣṭham |</l>
  <l>kṛśāṅgi vīṇāguṇasāraṇāsu cirātkalābhyāsaphalaṃ labhethāḥ ||’</l>
</lg>
<p>atra saṃdarbhacchāyāmātramanukṛtamiti parimalanāmāyaṃ yonijakāvyabhedaḥ ||</p>
</div> <!-- commentary !-->
<p>tāsu lokokticchāyā yathā—</p>
<lg type="udāharaṇa" n="2.39.37">
  <l>
    <seg type="pāda">‘śāpānto me bhujagaśayanādutthite śārṅa‍gapāṇau</seg>
    <seg type="pāda">māsānetāngamaya caturo locane mīlayitvā |</seg>
  </l>
  <l>
    <seg type="pāda">paścādāvāṃ virahaguṇitaṃ taṃ tamātmābhilāṣaṃ</seg>
    <seg type="pāda">nirvekṣyāvaḥ pariṇataśaraccandrikāsu kṣapāsu || 37 ||’</seg>
  </l>
</lg>
<p>seyaṃ locane mīlayitveti lokokteranukṛtirlokokticchāyā ||</p>
<div type="commentary">
  <p><q>śāpānta iti</q> | locane mīlayitvetyanena lokoktyanukāreṇa nayananimīlanavadāśubhāvitā samāgamasamayasya pratipādyate | tathā ca—sukumāratarakāntājī<pb n="165"/>
vitādhyavasāyābhiprāyaḥ pravāsavipralambhāviṣṭacetasaḥ prakāśito bhavatīti | upalakṣaṇaṃ caitat | varṣākāle caturo māsānityapi lokoktireva ||</p>
</div> <!-- commentary !-->
<p>chekokticchāyā yathā—</p>
<lg type="udāharaṇa" n="2.39.38">
  <l>‘yo hi dīrghāsitākṣasya vilāsalalitabhruṇaḥ |</l>
  <l>kāntāmukhasyāvaśagastasmai nṛpaśave namaḥ || 38 ||’</l>
</lg>
<p>seyaṃ tasmai nṛpaśave nama iti vidagdhokteranukṛtiś‍chekokticchāyā ||</p>
<div type="commentary">
  <p><q>yo hīti</q> | kāntāmukhameva jīvitasarvasvamabhimanyamānastatrālaṃpratyayaśālinaḥ paśūniva prati śṛṅa‍gārī vidagdhaḥ ||</p>
</div> <!-- commentary !-->
<p>arbhakokticchāyā yathā—</p>
<lg type="udāharaṇa" n="2.39.39">
  <l>‘kiṃ sa svargataruḥ ko 'pi yasya puṣpaṃ niśākaraḥ |</l>
  <l>te vṛkṣāḥ kīdṛśā mātaryeṣāṃ muktāphalaṃ phalam || 39 ||’</l>
</lg>
<p>seyamavyutpannaśiśujanokteranukṛtirarbhakokticchāyā ||</p>
<div type="commentary">
  <p><q>kiṃ sa iti</q> | nūnaṃ trijagadvartisakalārthisārthakīkaraṇavikhyātakīrteḥ pārijātapramukhasya kasyacidekaḥ stabakaḥ sudhābhirāhlādayannayamavaloke dṛś‍yata ityādi ||</p>
</div> <!-- commentary !-->
<p>unmattokticchāyā yathā—</p>
<lg type="udāharaṇa" n="2.39.40">
  <l>‘dṛṣṭaḥ kathaṃ sutanu kiṃ kurute kimasmadvārtāṃ sa pṛcchati śrṛṇoti nivedyamānām |</l>
  <l><note>‘āsāṃ’ kha</note>āstāṃ kimasya kathayā kathayāśu tāvadatrāgamiṣyati na vā khalu so 'bhimānī || 40 ||’</l>
</lg>
<p>seyamasamañjasāyā unmattokteranukṛtirunmattokticchāyā ||</p>
<div type="commentary">
  <p><q>dṛṣṭa iti</q> | kathamityādinā tadekatānatāmāviṣkṛtya sahasaivāstāmityādinā saṃprahāṇam, kathaya tāvadityādinā ca punarādānamasamañjasam ||</p>
</div> <!-- commentary !-->
<p>poṭokticchāyā yathā—</p>
<lg type="udāharaṇa" n="2.39.41">
  <l>‘tilakamasahāsmi sọdhuṃ ghanasāreṇāti<note>‘sāro’ kha</note>sāradoṣo me |</l>
  <l>lambhayati ca daurbalyaṃ kuṅa‍kumarāgo mamāṅa‍gāni || 41 ||’</l>
</lg><pb n="166"/>
<p>seyamuttamapadāropitanīcayuvatyukteranukṛtiḥ poṭokticchāyā ||</p>
<div type="commentary">
  <p>uttamapadasthānīyayuvatimanukurvāṇā uttamapadāropitanīcayuvatiḥ ||</p>
</div> <!-- commentary !-->
<p>mattokticchāyā yathā—</p>
<lg type="udāharaṇa" n="2.39.42">
  <l>
    <seg type="pāda">‘pi pi priya sa sa svayaṃ mu mu mukhāsavaṃ dehi me</seg>
    <seg type="pāda"> ta ta tyaja du du drutaṃ bha bha bha bhājanaṃ kāñcanam |</seg>
  </l>
  <l>
    <seg type="pāda">iti skhalitajalpitaṃ madavaśātkuraṅa‍gīdṛśaḥ</seg>
    <seg type="pāda">prage hasitahetave sahacarībhiradhyaiyata || 42 ||’</seg>
  </l>
</lg>
<p>seyaṃ skhalantyā mattokteranukṛtirmattokticchāyā ||</p>
<div type="commentary">
  <p><q>pi pi priyeti</q> | avyaktavṛttirūpaṃ skhalitajalpitam ||</p>
</div> <!-- commentary !-->
<lg type="kārikā" n="2.40">
  <l>sābhiprāyasya vākye yadvacaso viniveśanam |</l>
  <l>mudrāṃ tāṃ mutpradāyitvātkāvyamudrāvido viduḥ || 40 ||</l>
</lg>
<div type="commentary">
  <p><q>sābhiprāyeti</q> | yadyapi saṃpūrṇameva kāvyaṃ vaktrabhiprāyapraticchandakabhūtam, uktaṃ ca—‘vakrabhiprāyaṃ sūcayeyuḥ’ iti, tathāpi nāsminnitarasādhāraṇatayā vākyārthagocaramabhiprāyamāvedayatyeva kāvyasanāthīkaraṇakṣamavakrabhiprāyaviśeṣapratirūpaka ekadeśaniveśo dṛś‍yate | ata evāṅa‍gulīyādimudreva mudretyucyate | niruktimāha—<q>mutpradāyitvāditi</q> | mudyupapade rāterdānakarmaṇaḥ ke rūpam | mudraiva padādiprakāś‍yadhvanivyavahārabhūmiranyeṣām ||</p>
</div> <!-- commentary !-->
<lg type="kārikā" n="2.41">
  <l>sāsminpadasya vākyasya vibhaktervacanasya ca |</l>
  <l>samuccayasya saṃvṛtyā ṣọdhā nyāsena jāyate || 41 ||</l>
</lg>
<div type="commentary">
  <p><q>sāsminniti</q> | padaṃ prātipadikaṃ kṛttaddhitasamāsarūpam | vibhaktivacanayoḥ sāmānyaviśeṣabhāve 'pi pṛthakpṛthagabhiprāyavyañjakatayā nirdeśaḥ | āstāmityādivacanasaṃkocaḥ saṃvṛtiḥ ||</p>
</div> <!-- commentary !-->
<p>tāsu padamudrā yathā—</p>
<lg type="udāharaṇa" n="2.41.43">
  <l>
    <seg type="pāda">‘nirmālyaṃ nayanaśriyaḥ kuvalayaṃ vakrasya dāsaḥ śaśī</seg>
    <seg type="pāda">bhrūyugmasya sanābhi manmathadhanurjyotsnā smitasyāñcalaḥ |</seg>
  </l>
<pb n="167"/>
<l>
    <seg type="pāda">saṃgītasya ca mattakokilarutānyucchiṣṭameṇīdṛśaḥ</seg>
    <seg type="pāda">sarvāṅa‍gīṇamaho vidheḥ pariṇataṃ vijñānacitraṃ cirāt || 43 ||’</seg>
  </l>
</lg>
<p>atra nirmālyaṃ, dāsaḥ, sanābhi, añcalaḥ, ucchiṣṭamiti padānāṃ gauṇavṛttivyapāśrayeṇa mutpradāyināṃ sābhiprāyaniveśādiyaṃ padamudrā ||</p>
<div type="commentary">
  <p><q>gauṇavṛttivyapāśrayeṇeti</q> | nirmālyādipadānāmatyantatiraskṛtavācyānāmativicchāyatvādilakṣaṇādvāreṇa lāvaṇyaviśeṣadhvananātsahṛdayahṛdayāvarjakānāṃ niveśo dṛś‍yate |</p>
<p>evam—</p>
<lg>
  <l>‘tālā jāanti guṇā jālā te sahiṁaehiṁ dheyyanti |</l>
  <l>ravikiraṇāṇuggahiāiṁ honti kamalāiṁ kamalāiṁ ||’</l>
</lg>
<p>tathā—</p>
<lg>
  <l>‘amṛtamabhṛtaṃ candraścandrastathāmbujamambujaṃ</l>
  <l>ratirapi ratiḥ kāmaḥ kāmo madhūni madhūnyapi |’</l>
</lg>
<p>ityādāvarthāntarasaṃkramaṇādinā tatprakāśyo dhvaniranusaṃdheyaḥ ||</p>
</div> <!-- commentary !-->
<p>vākyamudrā yathā—</p>
<lg type="udāharaṇa" n="2.41.44">
  <l>
    <seg type="pāda">‘yatsvacche salilātmani pratiphaladdeve triyāmāpatau</seg>
    <seg type="pāda">pīyūṣākṛti paryavasyati kila jyotsneti tattvāntaram |</seg>
  </l>
  <l>tigmaṃ dhāma ciraṃ cakāsti divi yattatrāsti divyaḥ pumānyaṃ vijñātavatāṃ truṭanti nikhilā bhūyo bhavagranthayaḥ || 44 ||’</l>
</lg>
<p>atra ‘tatrāsti divyaḥ pumān’ ityādervākyāntarasya pūrvavākyopakāritvena mutpradāyakasyābhiprāyapūrvaniveśādiyaṃ vākyamudrā ||</p>
<div type="commentary">
  <p><q>yatsvaccha iti</q> | ādityakalā eva prati phalitāścandravyapadeśaṃ labhanta ityāgamaḥ |</p>
</div> <!-- commentary !-->
<p>tadāha—</p>
<lg>
  <l>‘salilamaye śaśini raverdīdhitayo mūrcchitāstamo naiśam |</l>
  <l>dalayanti darpaṇodaravihatā iva mandirasyāntaḥ ||’</l>
</lg> iti |
<pb n="168"/>
<div type="commentary">
  <p><q>pūrvavākyopakāritveneti</q> | deve pīyūṣākṛti tattvāntaraṃ tigmaṃ dhāma cakāstīti ca yadagādhatayā tarkitamiti kilaśabdakaṭākṣitamabhidhānam | tatra kiṃ saṃbandhamityākāṅa‍kṣāvipūrakaṃ tatrāstītyādi vākyam | tathā hi—‘ya eṣa ādityapathaṃ vyāpya puruṣo dīpyate’ ityādyupaniṣadarthaniveśanamabhiprāyapūrvakamābhāsate | etenānye 'pi vākyaprakāśyaprakārāḥ parigṛhītā boddhavyāḥ | pūrvaṃ vākye 'ntarbhāvitadvitvamavaseyamiti ||</p>
</div> <!-- commentary !-->
<p>vibhaktimudrā yathā—</p>
<lg type="udāharaṇa" n="2.41.45">
  <l>‘śriyaḥ pradugdhe vipado ruṇaddhi yaśāṃsi sūte malinaṃ pramārṣṭi |</l>
  <l>saṃskāraśaucena paraṃ punīte śuddhā hi buddhiḥ kila kāmadhenuḥ || 45 ||’</l>
</lg>
<p>atra pradugdhe, ruṇaddhi, sūte, pramārṣṭi, punīte, iti tiṅ‌‍vibhaktīnāṃ ‘duhipacyorbahulaṃ sakarmakayorupasaṃkhyānam’ (3|1|87 vā॰), 'rudhādibhyaḥ śnam’ (3|1|78) ityādibhirviśeṣa<note>‘lakṣaṇavatīnāṃ yogaiḥ’ ka</note>lakṣaṇayogaiḥ parasmaipadātmanepadaparyāyeṇa niveśo dṛś‍yate | śriyaḥ, vipadaḥ, yaśāṃsi, malinaṃ saṃskāraśaucena, iti ca subvibhaktīnām ‘aci śnudhātubhruvāṃ yvoriyaṅuvaṅau’ (6|4|77) ityādiviśeṣa<note>‘lakṣaṇavatīnāṃ yogaiḥ’ ka</note>lakṣaṇavatīnāmavikṛtavikṛtānāṃ maṅa‍galāmaṅa‍galārtha<note>‘padaparatvena’ iti ṭīkāsaṃmataḥ pāṭhaḥ</note>paratvena <note>‘maṅa‍galārthānām’ ka</note>maṅa‍galādyarthānāmabhiprāyataḥ prayogo lakṣyate | teneyaṃ vibhaktimudrā bhavati ||</p>
<div type="commentary">
  <p><q>śriya iti</q> | buddhirūpā kāmadhenuḥ śriyaḥ prathayatītyukte na tathā prakarṣaḥ, yathokte tu viśiṣṭaḥ kaverabhiprāya unnīyate | tathā hi—yathodumbaraḥ sa lohitaṃ phalaṃ pacyata iti karmakartari phalodumbarayoraikātmyabhavasīyate tathehāpi śrīrūpamātmānaṃ buddhiḥ prakāśayatīti | ata eva hi ‘duhipacyorbahulaṃ sakarmakayoḥ’ (vā 3|1|87) iti bāhyakarmaviśiṣṭasyaiva kartuḥ karmavadbhāvaḥ śiṣyate | ‘na duhasnunamāṃ yakciṇau’ (3|1|89) iti yagabhāvo 'pi viśeṣābhiprāyaniyata eva ruṇaddhītyāgamarūpaḥ | sūte iti luptaḥ | pramāṣṭīṃti bṛddhiyojakaḥ | punīte iti svarūpeṇa vikṛtaśca <pb n="169"/>vikaraṇaḥ | ātmanepadaparasmaipadayorekāntarito niveśaḥ | śriya iti prakṛtibhāge iyaṅādeśo vikāro vibhaktāvapi vikāraḥ | vipada iti prakṛtiravikṛtā | vibhaktistu rutvena vikṛtā | yaśāṃsīti dve api vikṛte | malinamiti vaikalpikaparasavarṇavidhau dvayamavikṛtam | saṃskāraśauceneti prakṛtiravikṛtā | pratyayastvinādeśena vikṛtaḥ | tathā śriya iti māṅa‍galyam, vipada iti viparītamiti krameṇa śuddhā buddhiḥ kāmadhenuriti | maṅa‍galaparamparāniveśanenopasaṃhāraścitrāṃśukojjvala iva pratibhāsamāno nu bimbamiva kāmapi kāntimabhivyañjayattūpalakṣyate | <q>maṅa‍galāmaṅa‍galārthapadaparatveneti</q> | maṅa‍galāmaṅa‍galebhyaḥ padebhyaḥ paravartitvenetyarthaḥ ||</p>
</div> <!-- commentary !-->
<p>vacanamudrā yathā—</p>
<lg type="udāharaṇa" n="2.41.46">
  <l>
    <seg type="pāda">‘viśvabharā bhagavatī bhavatīmasūta</seg>
    <seg type="pāda">rājā prajāpatisamo janakaḥ pitā te |</seg>
  </l>
  <l>
    <seg type="pāda">teṣāṃ vadhūstvamasi nandini pārthivānāṃ</seg>
    <seg type="pāda">yeṣāṃ kuleṣu savitā ca gururvayaṃ ca || 46 ||’</seg>
  </l>
</lg>
<p>atra vayamityātmani bahuvacanena savitā ceti savitaryekavacanena saviturapyahaṃ bahumata ityabhiprāyo vakturitīyaṃ vacanamudrā ||</p>
<div type="commentary">
  <p><q>viśvaṃbhareti</q> | ahaṃkāraprarohasya pūrvaṃ guṇaprayojakatvamuktam | iha tu kaverabhiprāyaviśeṣasyālaṃkāraghaṭakateti vibhāgaḥ ||</p>
</div> <!-- commentary !-->
<p>samuccayamudrā yathā—</p>
<lg type="udāharaṇa" n="2.41.47">
  <l>‘jātaścāyaṃ mukhenduste bhrukuṭipraṇayī puraḥ |</l>
  <l>gataṃ ca vasudevasya kulaṃ nāmāvaśeṣatām || 47 ||’</l>
</lg>
<p>atra ‘āśaṃsāyāṃ bhūtavacca’ (3|3|132) iti bhūtavadbhāvasya hayagrīvaprabhāvātiśayaśaṃsinaḥ samuccayadvāreṇa niveśādiyaṃ samuccayamudrā ||</p>
<div type="commentary">
  <p><q>atrāśaṃsāyāmiti</q> | gatamiti niṣṭhāpratyayena bhūtatādyotanādāśaṃsāpratītāvapi kathaṃ prakṛtapoṣa ityata uktam—<q>samuccayadvāreṇeti</q> | tena hi tulyakakṣatāpratītau tvaṃ cedaṅa‍gīkṛtaroṣastadā siddhameva samīhitamiti vakturadhyavasāyaviśeṣaprartītau samuccaya eva mudrāpadavīmārohatīti | śeṣaṃ subodham ||</p>
</div> <!-- commentary !-->
<pb n="170"/>
<p>saṃvṛtimudrā yathā—</p>
<lg type="udāharaṇa" n="2.41.48">
  <l>‘maṇiratnaṃ prasenasya taccānāryeṇa viṣṇunā |</l>
  <l>labdhaṃ yenādyayogena tena kiṃ kīrtitena vaḥ || 48 ||’</l>
</lg>
<p>atra ‘kathāpi khalu pāpānāmalamaśreyase yataḥ’, tataḥ ‘kiṃ tena vaḥ kīrtitena’ iti sābhiprāyasaṃvṛtikaraṇādiyaṃ saṃvṛtimudrā ||</p>
<lg type="kārikā" n="2.42">
  <l>vidhidvāreṇa vā yatra niṣedhenātha vā punaḥ |</l>
  <l>pratīyate viśiṣṭo 'rthaḥ soktiratrābhidhīyate || 42 ||</l>
</lg>
<div type="commentary">
  <p><q>vidhīti</q> | uktirabhidhā | sā dvayī bhāvābhāvaviṣayatvāt | tarhi gorapatyamayaṃ gaurityataḥ ko bheda ityāśaṅa‍kya vidhidvāreṇa vetyādi | bhāvajñānaṃ vidhirabhāvajñānaṃ
niṣedhaḥ | loke gṛhītavyutpattibalena bhāvābhāvānyatarasaṃvitsaraṇimāruhya kāvyaikagocare rasādyātmani paryavasyantī bhavatyuktiralaṃkāra iti bhāvaḥ ||</p>
  <p>so 'yaṃ bhāvādiprapañcena ṣọdhā vidhiḥ prathata ityāha—</p>
</div> <!-- commentary !-->
<lg type="kārikā" n="2.43">
  <l>vidheratha niṣedhātsyādadhikārādvikalpataḥ |</l>
  <l>niyamātparisaṃkhyāyā upādheḥ seha ṣaṅvidhā || 43 ||</l>
</lg>
<div type="commentary">
  <p><q>vidheriti</q> | upādhirviśeṣaṇam | vidhyadhikārau śuddhabhāvabhedau | niṣedhaniyamau śuddhapratiṣedhabhedau | vikalpaparisaṃkhye saṃkīrṇabhedāviti | tatrāprāptaprāpaṇo <q>vidhiḥ</q> | prasaktapratiṣedho <q>niṣedhaḥ</q> | kriyāphalasaṃbandho<q> 'dhikāraḥ</q> | tulyakakṣayorekabādhenānyasaṃbandho <q>vikalpaḥ</q> | vyāvṛttiphalako vidhi<q>rniyamaḥ</q> | śeṣavidhiniṣedhanāntarīyakau viśeṣaniṣedhavidhī <q>parisaṃkhyā</q> ||</p>
</div> <!-- commentary !-->
<p>tāsu vidhyuktiryathā—</p>
<lg type="udāharaṇa" n="2.43">
  <l>‘śuśrūṣasva gurūnkuru priyasakhīvṛttiṃ sapatnījane’</l>
</lg>
<p>atrāprāptau prāpaṇavacanaṃ vidhiḥ ||</p>
<div type="commentary">
  <p><q>aprāptau prāpaṇavacanamiti</q> | apravṛttapravartanātmako hi vidhiḥ kathamitarāpekṣatve saṃgacchate | ata evocyate—‘vidhiratyantamaprāptau’ iti ||</p>
</div> <!-- commentary !-->
<p>niṣedhoktiryathā—</p>
<lg>
  <l>‘bharturviprakṛtāpi roṣaṇatayā mā sma pratīpaṃ gamaḥ |’</l>
</lg><pb n="171"/>
<p>atra prāptau nivāraṇaṃ niṣedhaḥ ||</p>
<div type="commentary">
  <p><q>prāptau nivāraṇamiti</q> | roṣeṇa prasajatpratīpācaraṇānnivāryate ||</p>
</div> <!-- commentary !-->
<p>adhikāroktiryathā—</p>
<lg type="udāharaṇa" n="2.43.49">
  <l>‘bhūyiṣṭhaṃ bhava dakṣiṇā parijane bhogeṣvanutsekinī</l>
  <l>yāntyevaṃ gṛhiṇīpadaṃ yuvatayo vāmāḥ kulasyādhayaḥ || 49 ||’</l>
</lg>
<p>atra vidhiniṣedhajñānādvidhiniṣedhayogyatādhikāraḥ ||</p>
<div type="commentary">
  <p><q>vidhiniṣedhajñānāditi</q> | vihitaniṣiddhakriyājñānena tatphalasaṃbandhayogyatvamadhikāraḥ | śuśrūṣasveti, bhūyiṣṭhaṃ bhava dakṣiṇeti dve vihite | mā sma pratīpaṃ gama iti,
bhogeṣvanutsekinīti dve niṣiddhe | vidhiniṣedhayogyatā vidhiniṣedhaphalasaṃbandhayogyatvam | gṛhiṇīpadaprāptirvihitakriyāphalam | kulādhībhavanaṃ tu niṣiddhakriyāphalamiti ||</p>
</div> <!-- commentary !-->
<p>vikalpoktiryathā—</p>
<lg type="udāharaṇa" n="2.43.50">
  <l>‘eko netā kṣatriyo vā dvijo vā ekā vidyādhyātmikī vā trayī vā |</l>
  <l>ekā bhāryā vaṃśajā vā priyā vā ekaṃ mitraṃ bhūpatirvā yatirvā || 50 ||’</l>
</lg>
<p>so 'yaṃ jātikriyāguṇadravyāvalambī caturvidho vikalpaḥ ||</p>
<div type="commentary">
  <p><q>so 'yamiti</q> | jātyādaya eva padārthāste ca vikalpante | kuto jātyādinā tavdyavasthā | vāśabdaḥ pākṣikabhāvamāheti bhāvābhāvasaṃkaraḥ ||</p>
</div> <!-- commentary !-->
<p>niyamoktiryathā—</p>
<lg type="udāharaṇa" n="2.43.51">
  <l>‘vivādo 'pārtha evāyaṃ pārtha eva dhanurdharaḥ |</l>
  <l>yo na kevalamātmīyaiḥ parairapyabhinandyate || 51 ||’</l>
</lg>
<p>so 'yamayogānyayogātyantāyogavyavacchedalakṣaṇastriprakāro niyamaḥ ||</p>
<div type="commentary">
  <p><q>apārtha eveti</q> | viśeṣaṇasaṃgata evakāraḥ kevalaviśeṣaṇayogasyāsaṃbhave vyutpattivaśena tadabhāvaṃ vyavacchindanyogavyāvṛttāvavatiṣṭhate | pārtha eveti viśeṣyasaṃgata evaśabdastadanyasya dhanurdharatārūpaṃ viśeṣaṇaṃ vyāvartayannanyayogavyavacchedadyotako bhavati | kevalamiti abhinandanasya nāyogaṃ navānyayogaṃ vyavacchinatti, kiṃ tu tatsaṃbandhaṃ  bodhayannātyantikamayogamatyantāyogavyavacchedo 'bhidhīyate ||</p><pb n="172"/>
</div> <!-- commentary !-->
<p>parisaṃkhyoktiryathā—</p>
<lg type="udāharaṇa" n="2.43.52">
  <l>‘pañca pañcanakhā bhakṣyā vāmenākṣṇā na paś‍yati |</l>
  <l>kāṭhinyamasyāḥ kucayoḥ kimasadyanna rocate || 52 ||’</l>
</lg>
<p>tadidaṃ vidhiniṣedhābhyāṃ śeṣābhyanujñānaṃ parisaṃkhyetyucyate ||</p>
<div type="commentary">
  <p><q>pañca pañceti</q> | pañcanakheṣu pañca bhakṣyā nānye | kucayorasyāḥ kāṭhinyaṃ na vacanādāviti viśeṣavidhī śeṣaniṣedhamanujānītaḥ | vāmena na paś‍yati dakṣiṇena tu paś‍yatyeva | kimasatkimaśobhanam ? yadyasmai na rocate itarattu sadeveti viśeṣaniṣedhau śeṣavidhyabhyanujñāviṣayāviti ||</p>
</div> <!-- commentary !-->
<lg type="kārikā" n="2.44">
  <l>ayujyamānasya mithaḥśabdasyārthasya vā punaḥ |</l>
  <l>yojanā kriyate yāsau yuktirityucyate budhaiḥ || 44 ||</l>
</lg>
<div type="commentary">
  <p><q>ayujyamānasyeti</q> | pūrvaṃ padaikavākyatā tato vākyaikavākyatvamanantaraṃ prakaraṇaikavākyatvamiti prabandhanirvahaṇaṃ yāvatkavivyāpāraḥ | tatra ‘gāmabhyāja śuklāṃ daṇḍena’ ityādīnāṃ loke gṛhītavyutpattīnāmeva yadyapi kāvyānupraveśastathāpi bhaṅa‍gībhaṇitisanāthānyeva kāvyapaddhatimadhyāsata ityaprahatānāmupādeyatve yatrāpātataḥ parasparamanvayo na pratibhāsate tatrāvaś‍yaṃ kavinā svābhiprāyapraticchandakabhūtaviśeṣaniveśanena vivakṣitavākyārthapratītyaskhalanaṃ vidheyam, ata eva vaicitryādalaṃkāratā | tadidamuktam —ayujyamānasyeti | āpātata iti śeṣaḥ | yojanā anvayaupayikarañjakaviśeṣaniveśanaṃ tasya viṣayaḥ | śabdāthā śabdaḥ padaṃ vākyaṃ prakaraṇaṃ prabandhaḥ | arthaḥ padārtho vākyārthaśca ||</p>
  <p>viṣayabhedāt ṣọdhā yuktirityāha—</p>
</div> <!-- commentary !-->
<lg type="kārikā" n="2.45">
  <l>padaṃ caiva padārthaśca vākyaṃ vākyārtha eva ca |</l>
  <l>viṣayo 'syāḥ prakaraṇaṃ prabandhaścābhidhīyate || 45 ||</l>
</lg>
<p>padaṃ caiveti ||</p>
<p>tatra—</p>
<lg type="kārikā" n="2.46">
  <l>yogakāraṇaparyāyāṅa‍gāṅgigabhāvaparamparāḥ |</l>
  <l>padayukternimittaṃ syurnirụ̄dhāḥ padasiddhaye || 46 ||</l>
</lg>
<pb n="173"/>
<div type="commentary">
  <p><q>yogeti</q> | yogetyādau dvandvaparavartī paramparāśabdaḥ pratyekamanvīyate | yogo yogarụ̄dhiḥ | kāraṇaṃ kāryakāraṇabhāvaḥ | nirụ̄dhāḥ pramitāḥ | padasiddhaye padasamudāyātmakavākyaikadeśatāsiddhaye ||</p>
  <p>yadyapi padānāmarthadvāraka eva saṃbandhaḥ, tathāpi tadaupayikaviśeṣaḥ kvacitpadeṣveva sākṣādavasīyate kvacitpadārtheṣvityabhipretyāha—</p>
</div> <!-- commentary !-->
<lg type="kārikā" n="2.47">
  <l>viruddhānāṃ padārthānāṃ jātyādīnāṃ parasparam |</l>
  <l>yojanā yeha tāṃ yuktiṃ padārthaviṣayāṃ viduḥ || 47 ||</l>
</lg>
<div type="commentary">
  <p><q>viruddhānāmiti</q> | evaṃ vākyavākyārthayorapi vākyamadhyavartiprakṛtarasānuguṇarasasamarpakaṃ vākyāntaram ||</p>
</div> <!-- commentary !-->
<lg type="kārikā" n="2.48">
  <l>garbhaḥ saha nigarbheṇa saṃvṛttiḥ sasamuccayā |</l>
  <l>hetavo vākyayuktīnāṃ kriyatāmevamādayaḥ || 48 ||</l>
</lg>
<div type="commentary">
  <p><q>garbha iti</q> | garbhastasyaikadeśabhūtastathābhūto <q>nigarbhaḥ</q> | ukterupasaṃhāravacanaṃ <q>saṃvṛttiḥ</q> | tulyapradhānabhāvānāṃ yugapadekārthasaṃbandhaḥ <q>samuccayaḥ</q> | ādipadādanvācayādayaḥ ||</p>
</div> <!-- commentary !-->
<lg type="kārikā" n="2.49">
  <l>yattadāderupādānaṃ kriyābhyāsasamuccayau |</l>
  <l>kriyāsamabhihāraśca vākyārthānyujyate mithaḥ || 49 ||</l>
</lg>
<div type="commentary">
  <p><q>yattadāderiti</q> | yattadoruddeś‍yavidheyagāminorādigrahaṇādidametadāsāṃ kriyāṇāmāvṛttira<q>bhyāsaḥ</q> | vijātīyānāmekadaikatra saṃbandhaḥ <q>samuccayaḥ | samabhihāro</q>
bhṛśatvaṃ prakarṣa iti yāvat ||</p>
</div> <!-- commentary !-->
<lg type="kārikā" n="2.50">
  <l>yadaśraddheyaśailādivarṇanābhyupapattaye |</l>
  <l>vākyaṃ seha prakaraṇaviṣayā yuktiriṣyate || 50 ||</l>
</lg>
<div type="commentary">
  <p><q>yaditi</q> | atimātratayā pratibhāsamānatva<q>maśraddheyatā</q> ||</p>
</div> <!-- commentary !-->
<lg type="kārikā" n="2.51">
  <l>prabandhaviṣayāpyevaṃ yuktiruktā manīṣibhiḥ |</l>
  <l><note>‘udāharaṇamevāsām’ iti pāṭhaṣṭīkāsaṃmataḥ</note>udāharaṇamālāsāṃ rūpavyakt‍yai nidarś‍yate || 51 ||</l>
</lg>
<p>tadetāsāṃ yuktīnāmatidurūhatvādāha—<q>udāharaṇameveti</q> ||</p><pb n="174"/>
<p>tatra yogarụ̄dhiparamparādinimittā padayuktiryathā—</p>
<lg type="udāharaṇa" n="2.51.53">
  <l>
    <seg type="pāda">‘prācyāṃ nirjitajambhajidda‌iūpaśiraḥ sindūraśobhaṃ diśi</seg>
    <seg type="pāda">pratyākhyātahayāṅa‍ganāsyahutabhugjyotiḥ pratīcyarṇave |</seg>
  </l>
  <l>
    <seg type="pāda">prātarjātamadonmiṣatkamalinīkiñjalkakalkodbhaṭaṃ</seg>
    <seg type="pāda">bhānoḥ pūrṇanabhaḥkaṭāhakuharakroḍaṃ, mahaḥ pātu vaḥ || 53 ||’</seg>
  </l>
</lg>
<p>atra jambhajiddvipa iti yogarụ̄dhiparamparā, hayāṅa‍ganāsyahutabhugiti paryāyaparamparā, prātarjātamadonmiṣatkamalinīkiñjalkakalkodbhaṭamiti hetuparamparā, nabhaḥkaṭāhakuharakroḍamityaṅa‍gāṅgigabhāvaparamparā ca parisphurantī dṛś‍yate ||</p>
<div type="commentary">
  <p><q>prācyāmiti</q> | jambhajitpadaṃ kṛdantatvādyaugikam | tathā jambhajid dvipa ityapi samāsatvāt | tadetadubhayaṃ yogenātiprayujyamānaṃ nirụ̄dhidvayena vivakṣitairāvatarūpe vastuni niyamyate | hayāṅa‍ganeti vaḍavāparyāyaḥ | āsyamiti mukhaparyāyaḥ | hutabhugityanalaparyāyaḥ | seyaṃ padaparamparāparyāyatāpratisaṃdhānenābhimatavaḍavāmukhānalapratītiṃ karoti | madasya kiñjalkonmeṣe tasya kalke tasyāpyudbhaṭatāyāṃ hetubhāva iti kāryakāraṇaparamparā | nabhaḥkaṭāho 'ṅa‍gī | tasyāṅa‍gamekadeśaḥ kuharaṃ tasyāpi kroḍa ityaṅa‍gāṅa‍igaparamparā ca yathābhimatapadaikavākyatānidānamiti tadetad vyācaṣṭe—<q>atreti</q> | parisphurantī kaviśaktivyañjakatayā sahṛdayahṛdayeṣu pratiphalati ||</p>
  <p>viruddhajātyādiyoganimittā padārthayuktiryathā—</p>
</div> <!-- commentary !-->
<lg type="udāharaṇa" n="2.51.54">
  <l>
    <seg type="pāda">‘tannāgendrakarorudoḥkariśiraḥpīnastanāṃsaṃ vapuḥ</seg>
    <seg type="pāda">strīpuṃsākṛti yatpitustava mukhe ramyogramīkṣāmahe |</seg>
  </l>
  <l>
    <seg type="pāda">vārāhyā iti narmaṇībhavadanaḥ paś‍yanyadāsyā mukhaṃ</seg>
    <seg type="pāda">nābhiṣṭauti hasanna nindati tadā śliṣṭo 'mbayā pātu vaḥ || 54 ||’</seg>
  </l>
</lg>
<p>atra strīpuṃsākṛtīti viruddhajātiyojanā, nābhiṣṭauti na nindatīti viruddhakriyāyojanā, ramyogramiti viruddhaguṇayojanā, mukhe vapurīkṣāmahe iti viruddhadravyayojanā ca lakṣyate ||</p>
<pb n="175"/>
<div type="commentary">
  <p><q>tannāgeti</q> | nāgendrakaravadūruḥ pārvatībhāge, dorbāhuśca devabhāge, karikumbhavatpīnaḥ stano devībhāge, aṃsaḥ skandhaśca devabhāge evaṃvidhatvatpiturīśvarasya vapustvanmukhe | ekaviṣāṇatayā karikariṇīsamāhārātmani vīkṣāmaha iti vārāhyāḥ parihāsoktiḥ | vārāhī varāhaprakṛtibhūto mātṛviśeṣaḥ | ibhavadano vināyakaḥ | strītvapuṃstvayoḥ parasparaparihāreṇopalambhādviruddhayorapi tvatpiturityanena stutinindayoḥ pratiṣedhena ramyatābhīṣaṇatayorbhāgavyavasthayā mukhavapuṣoḥ sādṛś‍yenābhito 'bhiprāyapratibimbitena yojanā vihiteti tatpratipādakānāṃ padānāmekavākyatāsiddhiḥ | tadidamāha—<q>atreti</q> ||</p>
</div> <!-- commentary !-->
<p>vākyagarbhādiviṣayā vākyayuktiryathā—</p>
<lg type="udāharaṇa" n="2.51.55">
  <l>
    <seg type="pāda">‘diṅmātaṅa‍gaghaṭāvibhaktacaturāghāṭā mahī sādhyate</seg>
    <seg type="pāda">siddhā sā ca vadanta eva hi vayaṃ romāñcitāḥ paś‍yata |</seg>
  </l>
  <l>
    <seg type="pāda">viprāya pratipādyate kimaparaṃ rāmāya tasmai namo</seg>
    <seg type="pāda">yasmādāvirabhūtkathādbhutamidaṃ yatraiva cāstaṃ gatam || 55 ||’</seg>
  </l>
</lg>
<p>atra vadanta eva hi vayaṃ romāñcitāḥ paś‍yateti vākyagarbhaḥ | tatraiva paś‍yateti vākyāntare bhāvāviṣkāravācā nigarbhaḥ | kimaparaṃ rāmāya tasmai nama iti vākyasaṃvṛttiḥ | yasmādāvirabhūtkathādbhutamidaṃ yatraiva cāstaṃ gatamiti vākyasamuccayaḥ | seyameteṣāṃ yojanādvākyaviṣayā yuktirbhavati ||</p>
<div type="commentary">
  <p><q>diṅmāteti</q> | jātikriyetyādinā krameṇa virodhaprasiddherguṇavirodhamullaṅa‍ghya kriyāvirodho vyākhyātaḥ | āghāṭaḥ sīmā | garbho vivṛtapūrvastatraivāścaryarasāviṣṭabdhasya vaktuḥ paś‍yateti vākyāntaraṃ nigarbhaḥ | garbhavākyena samarpyamāṇaprakṛtarasānvayini rase prakarṣādhāyako nigụ̄dho garbho nigarbha ityucyate | tadidaṃ bhāvāviṣkāravācītyuktam | viprāya pratipādyate saṃpannā tairabhujyata ityādi vaktavye kimaparamityasya saṃvṛttitvena yojanā | evaṃ hi kiyadasya mahānubhāvasya tādṛśācaritaṃ prāpyate tadiha maunamevocitamiti bhūyānprakarṣo 'vasīyate | ‘yasmādāvirabhūtkathādbhutamidaṃ yatraiva cāstaṃ gatam’ iti vākyadvayasya pūrvavākyagatatarkārthasamuccayavācinā cakāreṇa yojanā vyaktaiva | <q>evamādaya iti</q> | tadyathā—vīthyaṅa‍gāni trayodaśaprastāvanāpariceyāni | saṃdhyaṅa‍gāni vilāsādyāni catuḥṣaṣṭisaṃdhayaśca rūpakāvayavabhūtā mukhapratimukha-<pb n="176"/>garbhabimarśanirvahaṇākhyāḥ pañca | prakṛtarasāvasthārūpāṇi ca pañcaiva | bījabindupatākāprakarīkāryāṇi tattatprakaraṇaprabandharūpavākyaikadeśayojanānyavagantavyāni ||</p>
</div> <!-- commentary !-->
<p>yattattadādyupādānanimittā vākyārthayuktiryathā—</p>
<lg type="udāharaṇa" n="2.51.56">
  <l>
    <seg type="pāda">‘tiṣṭha dvāri bhavāṅa‍gaṇe vraja bahiḥ sadmeti vartmekṣate</seg>
    <seg type="pāda">śālāmañca tamaṅa‍gamañca valabhīmañceti veś‍māñcati |</seg>
  </l>
  <l>
    <seg type="pāda">dūtiṃ saṃdiśa saṃdiśeti bahuśaḥ saṃdiś‍ya sāste tathā</seg>
    <seg type="pāda">talpe kalpamayīva nirghṛṇa yathā nāntaṃ niśā gacchati || 56 ||’</seg>
  </l>
</lg>
<p>atra prathamapāde kriyāsamuccayaḥ, dvitīye kriyābhyāsaḥ, tṛtīye dūtīṃ saṃdiśa saṃdiśeti yāvatkriyāsamabhihāraḥ | śeṣe tu tathā sāste yathā niśāntaṃ na gacchatīti yattadorupādānaṃ vākyārthayukterhetuḥ pratīyate | seyamuktalakṣaṇā vākyārthayuktirbhavati ||</p>
<p>aśraddheyaparvatādivarṇanopapattihetuḥ prakaraṇaviṣayā yathā—</p>
<lg type="udāharaṇa" n="2.51.57">
  <l>‘mude murāreramaraiḥ sumerorānīya yasyopacitasya śṛṅa‍gaiḥ |</l>
  <l>bhavanti noddāmagirāṃ kavīnāmucchrāyasaundaryaguṇā mṛṣodyāḥ || 57 ||’</l>
</lg>
<p>prabandhavyāpivastūpapatterhetustu prabandhaviṣayā yuktirbhavati | sā yathā—</p>
<lg type="udāharaṇa" n="2.51.58">
  <l>
    <seg type="pāda">‘dhūmajyotiḥsalilamarutāṃ saṃnipātaḥ kva meghaḥ</seg>
    <seg type="pāda">saṃdeśārthāḥ kva paṭukaraṇaiḥ prāṇibhiḥ prāpaṇīyāḥ |</seg>
  </l>
  <l>
    <seg type="pāda">ityautsukyādaparigaṇayanguhyakastaṃ yayāce</seg>
    <seg type="pāda">kāmārtā hi prakṛtikṛpaṇāścetanācetaneṣu || 58 ||’</seg>
  </l>
</lg>
<div type="commentary">
  <p><q>tiṣṭheti</q> | upasthitisamayasīmāmatikrāmati priyatame tatkāladviguṇitotkaṇṭhātaralitāntaḥkaraṇaḥ kadācitprāgiva garbhagṛhadvāri tiṣṭhati | tatastatrānavalokamānā gṛhāṅa‍gaṇe bhavati | tadanantaraṃ veś‍mano bahirvrajati | so 'yaṃ vijātīyakriyārthanānādhātugocaraḥ sarvakāleṣu ‘samuccaye 'nyatarasyām’ (3|4|3) iti loṭo hiranuśiṣyate | ata eva darśanāvacchedabhūtadvārāvasthānādisāmānyavacanaḥ ‘samuccaye sāmānyavacanasya’ (3|4|5) ityanuśāsanānniyamitaprayuktirīkṣatiranuprayujyate | nāyakasya sarvathā hṛdaya<pb n="177"/>
vaiśasaṃ sarvathaivāśraddadhānā dūradūrataradūratamarathyābhāgāvalokanārthinī śālāgṛhamārohati, tatastasmāduccaistamaṅa‍gagam aṭṭālakam, anantaraṃ tasmāduccatarāṃ valabhīmuparitanakuṭīmiti | ata evāñcanakriyaivātrāvṛtteti ‘kriyāsamabhihāre loṭra loṭo hisvau vā ca tadhvamoḥ’ (3|4|2) ityanuśiṣyate | ata eva ca ‘yathāvidhyanuprayogaḥ pūrvasmin’ (3|4|4|) iti tasyaiva dhātoranuprayogo 'pi | evamapyanāgacchati nāyake dūtīvyāpāraḥ śaraṇaṃ yatkuṇṭhanāyāṃ svayaṃ vā tatra gamanamityupadiś‍yate tena tattadabhiprāyasaṃvardhakasaṃdeśaprakarṣaḥ so 'yamābhīkṣṇyadviruktyā vyajyate | ata eva loṭaḥ samabhivyāhāro viṣayo na tu ghañādivadabhidheya iti pūrvācāryāḥ | itiśabdādadhikaṃ caturthavākyānupraviṣṭamiti yāvacchabdenāvacchinatti saṃdiśa saṃdiśeti yāvaditi dik ||</p>
</div> <!-- commentary !-->
<lg type="kārikā" n="2.52">
  <l>uktiprakāro bhaṇitiḥ saṃbhave 'saṃbhave ca sā |</l>
  <l>viśeṣasaṃvṛttyāścaryakalpanāsu ca kalpyate || 52 ||</l>
</lg>
<div type="commentary">
  <p><q>uktīti</q> | uktirabhidhānamuccāraṇakriyā lakṣaṇakriyā sā sarvavākyasādhāraṇī kathamalaṃkāra ityāśaṅa‍kya prakārapadam | prakāro bhaṅa‍gīrūpatā | laukikaśāstrīyavacanātigāmī viśeṣaḥ | sa eva kaiścidavyāptimananusaṃdadhānairalaṃkārasāmānye uktaḥ | uktirūpatvāviśeṣe kathamayameva saṃgacchatāmityato vibhāgapradarśanavyājena viṣayaviśeṣādeva tadrūpatāmupapādayati—<q>saṃbhava ityādi</q> | tatra bahirasaṃbhāvyamānasyāpi pratibhānirbhitacitraturagavatpratītiḥ saṃbhavastāmarpayantī saṃbhāvanātmikā bhaṇitiḥ | saiva hi ‘kiṃtvasti kācidaparāpi padānupūrvī yasyāṃ na kiṃcidapi kiṃcidivāvabhāti’ iti nyāyena tattadarthanirmāṇapravīṇā ‘yathāsmai rocate viśvaṃ tathaiva parivartate’ iti vyavahārakāraṇaṃ bhavatīti tathāvidha eva viṣaye śāstraprasiddhaprakāravaiparītyena	 bādhavarṇanamasaṃbhāvanā | taducyate—</p>
<lg>
  <l>‘iha te jaaṃti kaïṇo jaamiṇa mojāṇasaalapariṇāmam |</l>
  <l>vāāsu ṭhiaṃ dīsaï āmoa ghaṇaṃ va tucchaṃ va ||’</l>
</lg>
<p>ataeveyaṃ niṣedharūpā tajjātīyavyāvṛtto dharmo viśeṣastaṃ kvacidvidadhānā kaverabhiprāyaviśeṣamarpayantī ‘niṣedhaprasaṅa‍ge viśeṣabhaṇitirvidhirūpā bhavati’ iti tāmavalambamānā camatkārakāriṇī viśeṣe paryavasyantī varṇanā pallavaprasaṅa‍ge saṃkocamavagāhamānā vidhau niṣedharūpā paryavasyati | atarkitopanataṃ vismayajanakamāścaryaṃ tasya niṣedhe vidhātavye yatkiṃcidvidhānaṃ tadāścaryarūpatāmantareṇa kāvyakakṣāmārọdhuṃ na kṣamata iti nūnamanayā vismayārpaṇameva sarvasvabhūtamavalambanīyamiti niṣedhavidhi-<pb n="178"/>prasaṅa‍ge niṣedharūpā bhaṇitirbahirasaṃbhāvinaḥ kvacidasato viśeṣasyotprekṣākalpanā | tāmāśrayantī vidhānaniṣedhamātreṇa caritārthā kiṃcidviśeṣaṃ vidadhātīti vidhiniṣedhaprasaṅa‍ge sāmānyataḥ pratiṣedhati viśeṣataśca vidhatta iti niṣedhavidhirūpā kalpanā
<q>bhaṇitiḥ</q> ||</p>
</div> <!-- commentary !-->
<p>atra saṃbhavabhaṇitiryathā—</p>
<lg type="udāharaṇa" n="2.52.59">
  <l>
    <seg type="pāda">‘sadyodrāvitaketakodaradalasrotaḥśriyaṃ bibhratī</seg>
    <seg type="pāda">yeyaṃ mauktikadāmagumphanavidheryogyacchaviḥ prāgabhūt |</seg>
  </l>
  <l>utsek‍yā kalaśībhirañjalipuṭaiḥ peyā mṛṇālāṅa‍kurairmātavyā ca śaśinyamugdhavibhave sā vartate candrikā || 59 ||’</l>
</lg>
<p>atra jyotsnāyāḥ sadyodrāvitaketakodaradalasrotaḥsādṛś‍yādisaṃbhavādiyaṃ saṃbhavabhaṇitirdvirūpā ||</p>
<div type="commentary">
  <p><q>sadya iti</q> | ketakodaradalānāṃ drāvaṇam, tataḥ srotorūpatā, tatastenopamitāyā bahalatarabahirbhāgasya kalaśībhirutsecanam, anantaraṃ kiṃcidalpībhūtamadhyabhāgasya karatalāñjalipuṭairmānam, tataḥ śeṣībhavataḥ sārabhāgasya mṛṇālāṅa‍kuraiḥ pānamiti bahirasaṃbhāvina eva śriyaṃ bibhratīti nidarśanayā yogyapadenautsekyetyādibhiścamatkāriṇī saṃbhāvanā jāyate ||</p>
</div> <!-- commentary !-->
<p>asaṃbhavabhaṇitiryathā—</p>
<lg type="udāharaṇa" n="2.52.60">
  <l>‘kva peyaṃ jyotsnāmbho vadanabisavallīsaraṇibhirmṛṇālītantubhyaḥ sicayaracanā kutra bhavati |</l>
  <l>
    <seg type="pāda">kva vā pārīmeyo bata bakuladāmnāṃ parimalaḥ</seg>
    <seg type="pāda">kathaṃ svapnaḥ sākṣātkuvalayadṛśaṃ kalpayatu tām || 60 ||’</seg>
  </l>
</lg>
<p>atra jyotsnādīnāṃ mṛṇālādibhiḥ peyatvāderasaṃbhavādiyamasaṃbhavabhaṇitirniṣedharūpā ||</p>
<div type="commentary">
  <p><q>kva peyamiti</q> | svapnasya sākṣātkalpane sāmarthyamasaṃbhāvitaṃ tadevamevocyamānaṃ tathā śobhāmunmīlayatīti kva peyamityādi prativastunā nirdeśavyaṅa‍gyāraktisuṣamāvistāraṃ kurvāṇā bhavatyasaṃbhavabhaṇitiḥ | pārī bhāṇḍabhedaḥ ||</p>
</div> <!-- commentary !-->
<pb n="179"/>
<p>viśeṣabhaṇitiryathā—</p>
<lg type="udāharaṇa" n="2.52.61">
  <l>‘revatīdaśanocchiṣṭaparipūtapuṭe dṛśau |</l>
  <l>vahanhalī madakṣībaḥ pānagoṣṭhyāṃ punātu vaḥ || 61 ||</l>
</lg>
<p>atra revatīdaśanocchiṣṭayorapi halidṛśoryatpūtatvaṃ, madakṣībasyāpi halino yatpāvanatvamasau viśeṣa itīyaṃ viśeṣabhaṇitirniṣedhe vidhirūpā ||'</p>
<div type="commentary">
  <p><q>revatīti</q> | daśanocchiṣṭaṃ cumbitam | ucchiṣṭakṣībayorna kvacitpūtatvaṃ pāvanatvaṃ vā dṛṣṭacaramiti halinetrapuṭahalinorvidhīyamānaṃ devatācaritasya lokottaratāṃ gamayatīti niṣedhaprasaṅa‍ge vidhirūpeyaṃ bhaṇitiḥ ||</p>
</div> <!-- commentary !-->
<p>saṃvṛttibhaṇitiryathā—</p>
<lg type="udāharaṇa" n="2.52.62">
  <l>‘ābharaṇasyābharaṇaṃ prasādhanavidheḥ prasādhanaviśeṣaḥ |</l>
  <l>upamānasyāpi sakhe pratyupamānaṃ vapustasyāḥ || 62 ||’</l>
</lg>
<p>atra prasiddhavarṇanāprapañcavidherābharaṇasyābharaṇaṃ vapurityādivākyaiḥ saṃvaraṇādiyaṃ saṃvṛttibhaṇitirvidhau niṣedharūpā ||</p>
<div type="commentary">
  <p><q>ābharaṇasyeti</q> | atra candramukhī dugdhadhavalanayanā bimboṣṭī karikumbhastanītyādikavisamayaprasiddhavarṇanāprapañcaprasaṅa‍ge yathoktarūpeṇa tasya saṃkoco niṣedhastatpratiṣṭhābhaṇitiralaṃkaraṇamevānayā kriyata iti kāntiviśeṣaṃ vyañjayantī vidhau prasakte niṣedharūpā bhavati ||</p>
</div> <!-- commentary !-->
<p>āścaryabhaṇitiryathā—</p>
<lg type="udāharaṇa" n="2.52.63">
  <l>
    <seg type="pāda">‘jyotirbhyastadidaṃ tamaḥ samuditaṃ jāto 'yamabhdyaḥ śikhī</seg>
    <seg type="pāda">pīyūṣādidamucchritaṃ viṣamayaṃ cchāyāptajanmātapaḥ |</seg>
  </l>
  <l>
    <seg type="pāda">ko nāmāsya vidhiḥ praśāntiṣu bhavedbāḍhaṃ drạdhīyānayaṃ</seg>
    <seg type="pāda">granthiryatpriyato 'pi vipriyamidaṃ sakhyaḥ kṛtaṃ sāntvanaiḥ || 63 ||’</seg>
  </l>
</lg>
<p>atra jyotiḥprabhṛtibhyastamaḥprabhṛtīnāmutpatterāścaryarūpatvādiyamāścaryabhaṇitirniṣedhavidhau vidhiniṣedharūpā ||</p>
<div type="commentary">
  <p><q>jyotirbhya iti</q> | priyo hi nāpriyamācaratītyutsargasiddhāpriyānācaraṇaṃ daiva-<pb n="180"/>gatyā śaṭhe saṃbhāvyamānamāścaryamunmudrayatsāmānyaparamparayā premāviṣṭamantaḥkaraṇamāvedayati | yadi jyotirādestamaḥprabhṛtīnāmudgamaḥ syādapi priyādapriyamiti sarvathaiva niṣedhe vidhātavye pratyakṣaparikalpitasyānyathākartumaśakyatvātprameyavirodhamasahamānā vidhatte ca niṣedhati ceti niṣedhavidhiprasaṅa‍ge vidhiniṣedharūpā bhaṇitirbhavati ||</p>
</div> <!-- commentary !-->
<p>kalpanābhaṇitiryathā—</p>
<lg type="udāharaṇa" n="2.52.64">
  <l>‘dṛś‍yaṃ dṛśāṃ sahasrairmanasāmayutairvibhāvanīyaṃ ca |</l>
  <l>sukṛtaśatakoṭibhogyaṃ kimapi vayaḥ subhruvaḥ svadate || 64 ||’</l>
</lg>
<p>atra vayorāmaṇīyakātiśayasya dṛksahasrādibhirevāvalokanīyatvādiyogyatākalpanādiyaṃ kalpanābhaṇitirvidhiniṣedhe niṣedhavidhirūpā ||</p>
<div type="commentary">
  <p><q>dṛś‍yamiti</q> | yadyapi dvābhyāmekenālpīyasā ca netrābhyāṃ manasā sukṛtena ca vayaso yauvanasya dṛś‍yatvavibhāvanīyatvabhogyatvāni pratītimukhamavatīrṇāni, tathāpijīvitasarvasvabhūtāyāmitarakāminīsādhāraṇyāmitarasādhāraṇyamasahamāno dṛgādisāmānye sahasratvādikaṃ kalpayansādhāraṇadharmaniṣedhasaraṇimāruhya viśeṣaṃ vidhatte | seyaṃ
bhaṇitirvidhiniṣedhaprasaṅa‍ge niṣedhaghaṭakadvārā vidhirūpā bhavatītyāstāṃ vistaraḥ ||</p>
</div> <!-- commentary !-->
<lg type="kārikā" n="2.53">
  <l>vākye śabdārthayoḥ samyagracanā gumphanā smṛtā |</l>
  <l>śabdārthakramaparyāyapadavākyakṛtā ca sā || 53 ||</l>
</lg>
<div type="commentary">
  <p><q>vākya iti</q> | ekārthapratipādanāvacchinnaḥ śabdasamudāyo vākyam, tasminviṣayabhūte ānupūrvyeṇa granthanaṃ racanā, sā kathamatiprasaktāpyalaṃkāra ityata āha—<q>samyagiti</q> | prakṛtaparipoṣādhānalakṣaṇamaucityamāpannetyarthaḥ | vākyatvamarthaśabdābhyāṃ viśeṣaṇaviśeṣyābhyāṃ vyavatiṣṭhate | tena dvayoreva gumphanā samāpyata ityāśayena
śavdārthayorityuktam | tatra śabdo dvividhaḥ—vācyaḥ, upādhiśca | pratipādakaśabdo dvirūpaḥ padavākyabhedāt | padaṃ dvidhā—paryāyabhūtarūpam, atathārūpaṃ ca | tadetadvivakṣāvaicitryamaṅa‍gīkṛtya vibhajate—<q>śabda iti</q> | apratipādakaḥ śabdaḥ śabdapadenoktaḥ | artho vācyaḥ | kramagrahaṇamupādhyupalakṣaṇam ||</p>
</div> <!-- commentary !-->
<p>tāsu śabdakṛtā yathā—</p>
<lg type="udāharaṇa" n="2.53.65">
  <l>‘rāmābhiṣeke madavihvalāyāḥ karāccyuto hemaghaṭastaruṇyāḥ |</l>
  <l>sopānamāsādya cakāra śabdaṃ ṭhaṃṭhaṃṭhaṭhaṃṭhaṃṭhaṭhaṭhaṃṭhaṭhaṃṭhaḥ || 65 ||’</l>
</lg>
<pb n="181"/>
<p>seyaṃ ṭhaṃṭhamityādernirarthakasya ślokapādasyārthānuguṇyena vākye rahitatvācchabdaracanā ||</p>
<div type="commentary">
  <p><q>rāmeti</q> | rājyābhiṣekotsavajātaharṣāyāḥ karātpracyutasya sopānaparamparāsu skhalataḥ kāñcanakalaśasya bhūbhāgaprāptiryāvatkrameṇoccarantī śabdamālānukṛteti prakṛtārthānuguṇyam | evaṃ hi karacyutamapi na saṃbhāvayatīti ko 'pi madaprakarṣo vyajyate ||</p>
</div> <!-- commentary !-->
<p>arthakṛtā yathā—</p>
<lg type="udāharaṇa" n="2.53.66">
  <l>
    <seg type="pāda">‘dikkālātmasamaiva yasya vibhutā yastatra vidyotate</seg>
    <seg type="pāda">yatrāmuṣya sudhībhavanti kiraṇā rāśeḥ sa yāsāmabhūt |</seg>
  </l>
  <l>
    <seg type="pāda">yastatpittamuṣaḥ sa yasya haviṣe yastasya jīvātave</seg>
    <seg type="pāda">vọdhā yadguṇameṣa manmatharipostāḥ pāntu vo mūrtayaḥ || 66 ||’</seg>
  </l>
</lg>
<p>seyaṃ vyomādīnāmaṣṭānāmapi maheśamūrtilakṣaṇānāmarthānāmuttarottarasaṃkalanayā racitatvādartharacanā ||</p>
<div type="commentary">
  <p><q>dikkāleti</q> | dikkālātmatulyaṃ sarvamūrtaṃ saṃyogāśrayatālakṣaṇaṃ vibhutkmākāśasyaiva tasminnarthākṣipte yacchabdo 'yamuddeśyagāmī niviśate tamupajīvya tacchabdena
pratinirdeśo yuktaḥ | ākāśe viśeṣeṇa candratārāditejobhibhavasāmarthyalakṣaṇena dyotate bhagavānāditya iti yacchabdena tamuddiśyottaravākye 'dasā pratinirdiṣṭavān | karṇagatyā pratiphalitāḥ sūryakiraṇāḥ salila<q>mayeṣṭāśi</q>nyeva sudhāvyapadeśaṃ labhante, tatraiva yacchabdo niviṣṭastadupanītamarthamuttarastacchavdo viṣayīkarotītyādi—apāmeva rāśeścandro jātastāsāṃ pittaṃ vanhistasya sāyaṃprātarāhutaye yajamānaḥ sa vāyunā jīvati | sa ca pṛthivīguṇaṃ gaṃndhaṃ vahatīti pūrvapūrvasaṃkalanenottaravākyārtharacanā vihiteti | yadyapi cārthagumphe śabdagumpho dhruvabhāvī, tathāpi prathamānusaṃdheyamarthagumphanamevātra pradhānamiti tenaiva vyapadeśo yukta ityāśayavānvyācaṣṭe—<q>atreti</q> | yadīyaṃ śṛṅkhalā na pratisaṃdhīyate kathaṃ parameśvaramūrtayo 'ṣṭau labhyanta iti bhāvaḥ ||</p>
</div> <!-- commentary !-->
<p>kramakṛtā yathā—</p>
<lg type="udāharaṇa" n="2.53.67">
  <l>
    <seg type="pāda">‘nīlābjānāṃ nayanayugaladrāghimā dattapatraḥ</seg>
    <seg type="pāda">kumbhāvaibhau kucaparikaraḥ pūrvapakṣīcakāra |’</seg>
  </l><pb n="182"/>
  <l>
    <seg type="pāda">bhrūvibhrāntirmadanadhanuṣo vibhramānanvavādī-</seg>
    <seg type="pāda">dvakrajyotsnāśaśadhararucaṃ dūṣayāmāsa yasyāḥ || 67 ||’</seg>
  </l>
</lg>
<p>atra patrapradānapūrvapakṣopanyāsānuvādadūṣaṇodbhāvanānāṃ budhajanaprasiddhakrameṇa racitatvādiyaṃ kramaracanā ||</p>
<div type="commentary">
  <p><q>nīlābjeti</q> | patradāne spardhā vyajyate | sā ca sādṛśyaparyavasāyinīti pratīyamānopamā | ibhakumbhapūrvapakṣīkaraṇena kucābhogasya siddhāntabhāvo 'vagamyate | tathā ca vyatireko dhvanitaḥ | anuvādenāpyupamā pratīyate dūṣaṇena vyatireka iti prakṛtaparyavasāne samāsoktyā yatra dānādīnāṃ vidvadvādiprasiddhānāṃ śabdānabhidheya eva krama upādhibhūto grathita ityudāharaṇavyākhyānagranthārthaḥ ||</p>
</div> <!-- commentary !-->
<p>paryāyakṛtā yathā—</p>
<lg type="udāharaṇa" n="2.54.68">
  <l>‘kaṇaïlli ccia jāṇaï kuntapalassāi kīrasaṃlavaī |</l>
  <l>pūsaabhāsaṃ muñcasu ṇa hu re haṃ dhavvavāāḍī || 68 ||’</l>
</lg>
<lg type="chāyā" ref="2.53.68">
  <l>[śukyeva jānāti śukapralapitāni kīrasaṃlāpinī |</l>
  <l>kīrabhāṣāṃ muñca na khalu re 'haṃ dhṛṣṭaśukī ||]</l>
</lg>
<p>seyaṃ śukanāmaparyāyāṇāmarthānuguṇyena racitatvātparyāyaracanā ||</p>
<div type="commentary">
  <p><q>kaṇaïlli ccia iti</q> | kenacidviṭena śukabhāṣāmanukurvatā priyāyāḥ parihāsa ārabdhaḥ | sā tasya durvidagdhatvamākalayantī taducitamuttaramadāt śukapralapitāni kila śukī jānāti nānyā | na cāhaṃ śukī | tato viphalastavāyaṃ prayāsa ityarthaḥ | atra kunta-kīra-pūsa-śabdāḥ śukaparyāyāḥ | kaṇaïllī-vāāḍī-śabdau śukīparyāyau | tatrāpi kīraśabdastatsamaḥ | anye deśīrūpāḥ | tadeteṣāṃ paryāyāṇāṃ yathoktarūpānuguṇānāmekatravākye gumphanameva kavisaṃrambhagocara iti ||</p>
</div> <!-- commentary !-->
<p>padakṛtā yathā—</p>
<lg type="udāharaṇa" n="2.53.69">
  <l>‘lolallāṅgūlavallīvalayitabakulānokahaskandhalolairgolāṅgūlairnadadbhiḥ pratirasitajaratkandarāmandireṣu |</l>
  <l>khaṇḍeṣūddaṇḍapiṇḍītagarataralanāḥ prāpire yena velāmālambyottālatallasphuṭitapuṭakinībandhavo gandhavāhāḥ || 69 ||’</l>
</lg>
<pb n="183"/>
<p>atra lāṅa‍gūlavallīvalayitabakulairnadadbhirgolāṅa‍gūlaiḥ pratirasitajaratkandarāmandireṣu khaṇḍeṣu uddaṇḍapiṇḍītagarataralanāḥ puṭakinībandhavo gandhavāhā velāmālambya yena prāpire ityato 'dhikānāmapuṣṭārthānāmapi padānāmanuprāsāya cchandaḥpūraṇāya cārthānuguṇyena racitatvādiyaṃ padaracanā ||</p>
<div type="commentary">
  <p><q>lolallāṅa‍gūlavallīti</q> | lāṅa‍gūlavallīvalayitetyādi yathoktavākyaviracanamātreṇaiva prayojanaparigrahe siddhe yadadhikānāṃ loladvallīprabhṛtipadānāmāvāpastena vinā
nocitānuprāsasiddhirnaca tayā vinā vṛttaucitī samāpyate | na vā tāmantareṇa lāṅa‍gūlādīnāmabhimatāste te viśeṣāḥ pratīyanta iti pallavapratiṣṭhaiva hi sarasvatī sahṛdayānāvarjayatīti—‘vākyapratītimātrārthamupātteṣu padeṣu yaḥ | upaskāraḥ padairanyaiḥ pal‍lavaṃ taṃ pracakṣate || apallavaṃ tu yadvākyaṃ kavibhyastanna rocate | prayujyate tathābhūtamudīcyaiḥ kavigarhitam ||’ tadidamāha—<q>atretyādi</q> ||</p>
</div> <!-- commentary !-->
<p>vākyakṛtā yathā—</p>
<lg type="udāharaṇa" n="2.53.70">
  <l>‘patiśvaśuratā jyeṣṭhe patidevaratānuje |</l>
  <l>madhyameṣu ca pāñcālyāstritayaṃ tritayaṃ triṣu || 70 ||’</l>
</lg>
<p>iha mahato 'rthasyālpīyasā granthenābhidhānamiti vyutkrameṇāpi granthalāghavāya vākyārtho racita itīyaṃ vākyaracanā ||</p>
<div type="commentary">
  <p><q>vākyeti</q> | vākyaracanā tu mahāvākya eva bhavatīti | tathāhi | patiśvaśuratetyādikamalpākṣarameva vākyaṃ mahato 'rtharāśeḥ samarpakamiti bhāvayatāṃ sahṛdayānāṃ kavitvaśaktirapratyūhaiva prakāśate | ata eva śaktitiraskārādādyantāvabhidhāya madhyamābhidhāne kramabhraṃśo 'pi tiraskriyata ityāha—<q>atreti</q> ||</p>
</div> <!-- commentary !-->
<lg type="kārikā" n="2.54">
  <l>śayyetyāhuḥ padārthānāṃ ghaṭanāyāṃ parasparam |</l>
  <l>sā prakrāntena kasmiṃścidaprakrāntena kutracit || 54 ||</l>
</lg>
<div type="commentary">
  <p><q>śayyeti</q> | kiṃcidekaṃ vastu buddhau samādhāya tadadhikāraprabandharacanāyāmadhikasyāntarāntarā prakṛte yojanā śayyā | padārthānāṃ prastutāprastutavastūnām | tacca
yojanīyaṃ śabdārthabhedena dvividham | tatra vastuvākyayoreva yojanā mahākaviprabandheṣu dṛśyate | arthastu prākaraṇikārthopayogī tadanuyogī ceti dvividhaḥ | dvitīyo 'pyatikrānto 'tathābhūtaśceti pūrvavadvibhāgavākyaṃ vyākhyeyam ||</p>
</div> <!-- commentary !-->
<pb n="184"/>
<lg type="kārikā" n="2.55">
  <l>atikrāntena kutrāpi padārthaṃ varṇayoḥ kvacit |</l>
  <l>vākyārthe vākyayoḥ kvāpi prakīrṇānāṃ ca dṛśyate || 55 ||</l>
</lg>
<div type="commentary">
  <p><q>atīti</q> | padārthaṃ padasidhdyartham, evaṃ vākyārthamiti ||</p>
</div> <!-- commentary !-->
<p>tāsu prakrāntaghaṭanā yathā—</p>
<lg type="udāharaṇa" n="2.55.71">
  <l>‘sa tatheti pratijñāya visṛjya kathamapyumām |</l>
  <l>ṛṣīñjyotirmayānsapta sasmāra smaraśāsanaḥ || 71 ||’</l>
</lg>
<p>seyaṃ saptarṣīṇāmāgamanasya prakrāntasyaiva ghaṭanā ||</p>
<div type="commentary">
  <p><q>seyaṃ saptarṣīṇāmiti</q> | gaurīpariṇayaprāpakatayā prakaraṇasaṃgatasaptarṣivṛttāntaḥ ||</p>
</div> <!-- commentary !-->
<p>aprakrāntaghaṭanā yathā—</p>
<lg type="udāharaṇa" n="2.55.72">
  <l>‘atrāpyudāharantīmamitihāsaṃ purātanam |</l>
  <l>niṣādasya ca saṃvādamṛṣeḥ saṃvaraṇasya ca || 72 ||’</l>
</lg>
<p>seyamaprakrāntasya niṣādasaṃvaraṇasaṃvādasya ghaṭanādaprakrāntaghaṭanā ||</p>
<div type="commentary">
  <p><q>iyamaprakrāntasyeti</q> | saṃvaraṇaniṣādasaṃvādasya pūrvāparaprakaraṇānupayoge 'pītihāsarūpeṇa saṃgatiḥ ||</p>
</div> <!-- commentary !-->
<p>atikrāntaghaṭanā yathā—</p>
<lg type="udāharaṇa" n="2.55.73">
  <l>‘tasya cakruścamatkāraṃ vyatītasamayā api |</l>
  <l>smitārdramukulodbhedāḥ kadambavanarājayaḥ || 73 ||’</l>
</lg>
<p>iyamatikrāntasyāpi kadambavanarājīnāmārdramukulodbhedasya virahimanaścamatkārakāriṇo rāmasya smṛtidvāreṇa ghaṭanādatikrāntaghaṭanā ||</p>
<div type="commentary">
  <p><q>iyamatikrāntasyāpīti</q> | kadambakusumodbhedasya pratyakṣasyaiva virahijanatātaṅa‍kadāyitvaṃ saṃbhavatīti kathamatītasya tadbhayasyetyuktaṃ ‘smṛtidvāreṇa’ iti | saṃkalpavaśena pratyakṣāyamāṇasyetyarthaḥ | evamanāgatayojanāpi guṇādinā boddhavyā ||</p>
</div> <!-- commentary !-->
<p>padaghaṭanā yathā—</p>
<lg type="udāharaṇa" n="2.55.74">
  <l>‘chinnena patatā vahnau yanmukhena haṭhātkṛte |</l>
  <l>svetiheti hareṇokteḥ svāhāsītsaiṣa rāvaṇaḥ || 74 ||’</l>
</lg><pb n="185"/> 
<p>iyaṃ svetihetivarṇābhyāṃ svāheti padasya ghaṭitatvātpadaghaṭanā ||</p>
<div type="commentary">
  <p><q>iyaṃ sveti</q> | svāhākārapradāno homastatra sadyaśchinnena śirasā prāṇaśeṣayogāt padārdhamātre niṣpādite tadaiva bhūtakaruṇāsaṃtānaśāntātmanā parameśvareṇa khedāviṣkāravācī hāśabdaḥ prayuktastenaiva nirantaramuccaratā svāhāpadaṃ siddhamiti ||</p>
</div> <!-- commentary !-->
<p>vākyaghaṭanā yathā—</p>
<lg type="udāharaṇa" n="2.55.75">
  <l>‘haṃsa prayaccha me kāntāṃ gatistasyāstvayā hṛtā |</l>
  <l>vibhāvitaikadeśena steyaṃ yadabhiyujyate || 75 ||’</l>
</lg>
<p>iyaṃ pūrvaśāstranibaddhasyottarārdhasya tadarthānanuyāyināpi prastutārthāviruddhena pūrvārdhenaikavākyatayaiva ghaṭitatvādvākyaghaṭanā ||</p>
<div type="commentary">
  <p><q>iyaṃ pūrvaśāstretyādi</q> | sugabham ||</p>
</div> <!-- commentary !-->
<p>prakīrṇaghaṭanā yathā—</p>
<lg type="udāharaṇa" n="2.55.76">
  <l>
    <seg type="pāda">‘ekkiṃhiṃ acchihiṃ sāvaṇu aṇṇahiṃ bhaddavaü</seg>
    <seg type="pāda">māhaü mahialasatthari gaṇḍatthala saraü |</seg>
  </l>
  <l>
    <seg type="pāda">aṅa‍gahiṃ gimha suhacchii tilavaṇa maggasiru</seg>
    <seg type="pāda">muddhihiṃ muhapaṅa‍kaasari āvāsiu sisiru || 76 ||’</seg>
  </l>
</lg>
<lg type="chāyā" ref="2.55.76">
  <l>
    <seg type="pāda">[ekasminnakṣṇi śrāvaṇo 'nyasminbhādrapadaḥ</seg>
    <seg type="pāda">mādhavo mahītalasrastare gaṇḍasthale śarat |</seg>
  </l>
  <l>
    <seg type="pāda">aṅa‍ge grīṣmaḥ sukhāsikā tilavane mārgaśīrṣaḥ</seg>
    <seg type="pāda">mugdhāyā mukhapaṅa‍kajasarasi āvāsitaḥ śiśiraḥ ||]</seg>
  </l>
</lg>
<p>atra śrāvaṇādīnāmayugapadbhāvitvena viprakīrṇānāṃ ghaṭanādiyaṃ prakīrṇaghaṭanā | prakīrṇaśabdaścāyaṃ śeṣavācī | tenānyāsāmapi prakīrṇaghaṭanānāmihāvakāśo bhavati, tena yā imā mahākaviprabandheṣu mukhyagauṇīlakṣaṇāstadbhāvāpattirupacaritā lakṣitalakṣaṇeti śabdavṛttayastā apīha śrūyante | yatrāditaḥ ṣaṭsvādhāravacaneṣu mugdhāyā iti saṃbandhipade ca <pb n="186"/>mukhyā | śeṣayordvayorādhāravacanayorgauṇī | śrāvaṇādiṣu caturṣu māsavacaneṣu lakṣaṇā | ṣaṭ‌svapi cādheyavacaneṣu varṣādiṣu lakṣitābhihiteṣvapi yugapadasaṃbhavatsu śrutārthāpattilabhyā tāvadbhāvāpattiḥ | āvāsita iti kriyāpadaṃ copacaritāvyaktameva pratīyate | lakṣitalakṣaṇāpi caitāsveva vyākhyānata unmiṣati | tathāhyāvāsitaśabdo 'yamabhimatapradeśaniveśitamahāparicchade mahārājādau nirụ̄dhābhidhānaśaktiḥ | sa upacāreṇa śrāvaṇādiṣu prayujyamānasteṣāmapi mahattvamabhilakṣya mahāparicchadatāṃ mahāsaṃbhavatvaṃ ca lakṣayan prastutāyā api pravṛttermahāntamanubandhaṃ lakṣayati | te ca yugapallocanādau cānupapadyamānasthitayaḥ svaśabdaśaktitastatra tatra ca niveśyamānāḥ svadharmasaṃpadaḥ pratyāsannāyāṃ taddharmasaṃpadamupalakṣayanti | asāvasau virahavatyā api viyogavedanātiśayaṃ lakṣayantī kamitari snehātiśayaṃ lakṣayati | tatra śrāvaṇo bhādrapada ityetābhyāmavayavābhyāṃ varṣarturlakṣyate | sa ca locanayoranupapadyamānasthitirapi vibhaktiśrutyā niveśitaḥ payaḥpṛṣatpravāhalakṣaṇāyāḥ svadharmasaṃpadaḥ pratyāsannāmavicchinnāśrusaṃpadamupalakṣayansamāgamotkāyā utkaṇṭhātiśayaṃ lakṣayati | mādhava ityuttarāvayavena vasanto lakṣyate | so 'pi mahītalasrastare 'nupapadyamānasthitiḥ prāgvadeva śabdaśaktyā niveśitaḥ kusumakisalayamṛṇālakamalinīdalādikāyāḥ svadharmasaṃpadaḥ samāsannāṃ śiśiropakaraṇasāmagrīmupalakṣayankāmavatyāḥ śarīrāntastāpaṃ lakṣayati | śaradityanena ṛtuviśeṣo 'bhidhīyate | sā gaṇḍayoranupapadyamānasthitiḥ praśaṃsāvacanasyāpi sthalaśabdasyānusmaraṇaśattkyā samākṛṣyamāṇakāśakusumahaṃsāgamanakumudasaraḥprasādacandrātapādikāyāḥ svadharmasaṃpadaḥ samāsannaṃ gaṇḍayoḥ pāṇḍubhāvaṃ lakṣayanmṛgekṣaṇāyā virahakārśyamupalakṣayati | grīṣma ityanenāpi ṛtuviśeṣa evocyate | so 'pyaṅa‍ga-<pb n="187"/>nāṅa‍ge 'nupapadyamānaḥ sūryāṃśukārkaśyaprataptapāṃsutāpaparuṣoṣmānilatvadāvāgnikāluṣyādeḥ svadharmasaṃpadaḥ samānānīkabhūtābhūtapūrvānaṅa‍gajvaraliṅa‍gasaṃpadamupayannaṣṭamīṃ kāmāvasthāmupalakṣayati | mārgaśīrṣa ityanena tu pūrvāvayavena hemanto lakṣyate | tena ca yathā hemante tilavanaṃ lūyate tathā tasyāḥ sukhāsikā sāṃprataṃ lūyata iti lakṣitenātiśayinī manaḥpīḍopalakṣitā bhavati | kā punaḥ sukhāsikā tilavanayoḥ samānadharmatā yeyaṃ snehanirbharatā nāma | abhisārikāṇāṃ ca prāyeṇa tilavanābjinīkhaṇḍayoreva bahumānaprasiddhiḥ | yaditthamāhuḥ—</p>
<lg type="udāharaṇa" n="2.55.77">
  <l>‘attantaharamaṇijjaṃ amhaṃ gāmassa maṇḍaṇīhūam |</l>
  <l>luatilavāḍisaricchaṃ sisireṇa kaaṃ bhisiṇisaṇḍam || 77 ||’</l>
</lg>
<lg type="chāyā" ref="2.55.77">
  <l>[atyantaramaṇīyamasmākaṃ grāmasya bhaṇḍanībhūtam |</l>
  <l>lūna tilavāṭīsadṛśaṃ śiśireṇa kṛtamabjinīkhaṇḍam ||]</l>
</lg>
<p>ata evāyamuttaravākye kamalasaraḥśabdenābjinīkhaṇḍamapi nirdiśati | tadyathā—</p>
<lg>
  <l>‘muddhihi muhapaṅa‍kaasari āvāsiu sisiru' |</l>
</lg>
<lg>
  <l>[mugdhāyā mukhapaṅa‍kajasarasi āvāsitaḥ śiśiraḥ |]</l>
</lg>
<p>tatra śiśira ityanena ṛtuviśeṣeṇa mugdhāmukhe 'pi padmasarasīva śabdaśaktyā niveśitena kamalavanopaplavādeḥ svadharmasaṃpado lokapratītāyāḥ pratyāsannā mugdhāmukhāmbhoruhalocanotpalasmitakusumadaśanakesarādeśchāyāparimlānirlakṣyamāṇā vipralambhānubhāvaprakarṣamupalakṣayati | śiśiralakṣmīvarṇanaprastāvācca ‘mukhamardhaṃ śarīrasya sarvaṃ vā mukhamucyate’ iti
prasthānaprādhānyalakṣaṇayā sarvartubhyaḥ śiśira eva pradhānamityapi lakṣitaṃ bhavati ||</p><pb n="188"/>
<div type="commentary">
  <p><q>atra śrāvaṇādīnāmiti</q> | prakīrṇaṃ vikīrṇamanekatra pratītamiti yāvat | taddvividham—kālataḥ, deśataśca | atra hi śrāvaṇādimāsartuṣaṭkasya yugapadasaṃbhavata
ekatra virahiṇīśarīre yugapadbhāvo nibaddhaḥ, saguṇavṛttivyapāśrayeṇa śrāvaṇādipade pratipādyamānaḥ pravāsavipralambhaprakarṣamāvedayatīti | evaṃ deśavikīrṇaghaṭanāpyudāhāryā | yathā—‘amṛtamabhṛtaṃ candraścandrastathāmbujamambujaṃ ratirapi ratiḥ kāmaḥ kāmo madhūni madhūnyapi | iti na bhajate vastuprāyaḥ parasparasaṃkaraṃ tadiyamabalā dhatte bhāvānkathaṃ sakalātmakān ||’ yastvatra siddhādibhedaḥ kaścidupavarṇitaḥ sa tathā na camatkārakārīti granthagauravabhayādupekṣito 'smābhiḥ | tattadanekāsādhāraṇarūpāṇyapi prakīrṇāni prakīrṇapadena grāhyāṇi | teṣāmanuktānya (?) tayā vopagraho 'pi prayujyata ityāha—<q>prakīrṇaśabdaścāyamiti</q> | vyākhyānāntaraprayojanamāha—<q>teneti</q> | śabdasyārthapratipādanaśaktirabhidhā | sā tridhā—mukhyā, gauṇī, lakṣaṇā ca | tāsu
mukhamiva prathamaṃ yasyāmarthaḥ pratīyate sā mukhyā, tathābhūtārthā tadbhāvāpattiśca | tatrāvāntarārthasaṃbandhaviṣayā tathābhūtārthā | yathā—‘svātmenduvahnipavanārkamahīpayobhiraṣṭābhireva tanubhirbhavatā samaste | vyāpte jagatyaparamicchati yo 'tra vaktuṃ ko 'nyo gatatrapatayā sadṛśo 'sti tena ||’ saivārthāntarasvārthasaṃbandhaviṣayā tadbhāvāpattiḥ | atathābhūtasya tathātvāpādanaṃ hi sā | ata eva svato 'nyato vā svārthāvacchinnasya sākṣādabhidhānaśaktireva mukhyetyācāryāḥ | yathā—‘kamalā aṇṇasaṇīā haṃsā uḍḍāviāṇa api ucchā | keṇa vi gāmataḍāe abbhaṃ uttāṇaaṃ vūḍham ||’ guṇavyavahitārthā gauṇī | [sādvidhā] guṇanimittā upacāranimittā ca | tatra dvayordravyavacanayoryatra sāmānādhikaraṇyena vaiyadhikaraṇyena vā prayoge viśeṣaṇaviśeṣyabhāvānyathānupapattyā pratīyamānābhidhīyamānaguṇadvārakasaṃbandho bhavati sā guṇanimittā | yathā—‘paḍivakkhamaṇṇupuñje lāvaṇṇakuḍe aṇaṅa‍gagaakumbhe | purisasaahiaabharie kīsa khalantī thaṇe vahasi ||’<note>‘pratipakṣamanyupuñjau lāvaṇyakuṭāvanaṅa‍gagajakumbhau | puruṣaśatahṛdayadhṛtau kimiti skhalantī stanau vahasi ||’ [ iti cchāyā |]</note> mukhyayā gauṇyā vānyaviśeṣaṇasyānyatra prayoga upacaritā sāpi guṇayogamupajīvantī guṇavṛttireva | etāvāṃstu viśeṣo yadguṇanimittāyāmabhidheyaguṇayogaḥ, iha tu svābhidheyaviśeṣyaguṇayoga iti | yathā—‘parārthe yaḥ pīḍāmanubhavati nirvyājamadhuro yadīyaḥ sarveṣāmiha khalu vikāro 'pyabhimataḥ | na saṃprāpto vṛddhiṃ sapadi bhṛśamakṣetrapatitaḥ kimikṣordoṣo yanna punaraguṇāyā marubhuvaḥ ||’ svārthasaṃbandhavyavahitā <pb n="189"/>lakṣaṇā | taduktam—‘abhidheyāvinābhūtapratītirlakṣaṇeti yā | saiṣā vidagdhavakroktijīvitaṃ vṛttiriṣyate ||’ sā dvidhā—śuddhā, lakṣitalakṣaṇā ca | tatra sākṣātsvārthasaṃbandhyavinābhūtaviṣayā śuddhā | yathā—‘yattālīdalapākapāṇḍuvadanam’, 'abhinavakaridantacchedapāṇḍuḥ kapolaḥ’ iti | yayā pūrvapūrvalakṣitameva lakṣyate sā lakṣitalakṣaṇeti kecit | yathā—‘madhu dvirephaḥ kusumaikapātre’, ‘bhīmo bhīmaparākramaḥ’ iti | atra hi dvirephādinā śabdena lakṣita eva bhramaraprabhṛtirlakṣyate na tu kurarādiḥ | anye tu lakṣaṇāvyavahitā lakṣaṇā lakṣitalakṣaṇetyāhuḥ | yathā—‘suvarṇapuṣpāṃ pṛthivīṃ cinvate puruṣāstrayaḥ | śūraśca kṛtavidyaśca yaśca jānātiṃ sevitum ||’ tadbhāvāpattyādiviśeṣasamabhivyāhāreṇa mukhyādiśabdāstaditaratathābhūtatvāgocarā iti pūrvavavdyākhyeyam | kva punaḥ padaikāvṛttirityata āha—<q>atreti</q> |
‘ekkahi acchihiṃ aṇṇahiṃ mahialasatthare gaṇḍatthale aṅa‍gahiṃ’ ityādi ṣaḍādhāravacanāḥ | atra yadyapi gaṇḍasthalapadaṃ gauṇameva, tathāpyanādiprayogayogitayā mukhyakalpamiti ṣaṭsvādhāravacaneṣvityuktam | aṅa‍gādipadāni ca svārthaviśiṣṭānyaparāṇyeva prayuktānīti mukhyaiva vṛttiḥ | evaṃ mugdhāyā iti saṃbandhipade 'pi | 'suhacchitilavaṇe muhapaṅa‍kaasari’ iti dvāvādhāravacanau śeṣau | atra tilavanasaraḥpadayoḥ snehanirbharatvasarasatvalakṣaṇaguṇadvārakaiva sukhāsikāmukhapaṅa‍kajayorvṛttiḥ | mukhapaṅa‍kajasarasītyatra yadyapi padadvayaṃ gauṇaṃ tathāpi paṅa‍kajapadasya vṛttirabhidhātulyeti na kavisaṃrambhagocarastena vyavahāro 'yuktaḥ | ‘sāvaṇa-bhaddavaa-māhava-maggasiru’ iti catvāro māsavacanāḥ | te ca svārthasaṃbandhavyavahitaṃ varṣāprabhṛtisabhudāyaṃ lakṣayantīti
vakṣyamāṇarītyā varṣādayaḥ ṣaḍādheyavacanāste ca virahavatīśarīre yugapaccāsaṃbhavadavasthitayo jalādisaṃpadādisvasvapravṛttinimittādhyāsena prayujyamānāstadbhāvāpattirūpāṃ vṛttimāsādayanti | asyāśca vivartapariṇāmādhyāsādayaḥ ṣaṭprakārā gauravabhiyā na darśitāḥ | śrutārthānupapattimūlā kalpanā śrutārthāpattiḥ | rājāderāsite āvāsitaśabdo mukhyavṛttyaiva viśeṣaṇatayā rūḍhaḥ | sa svaviśeṣaguṇavyavahite 'rthāntare prayukto gauṇīvṛttimanubhavan vasantāderapi viśeṣaṇatāmāsādayati | lakṣaṇāvyavahitā lakṣaṇā lakṣitalakṣaṇā | sā kathamāvāsitetiśabde saṃpadyata ityata āha—<q>sa upacāreṇeti</q> | kathaṃcitsārūpyeṇa śrāvaṇādiṣu prayogādupacārastamupajīvya prayuktaḥ svārthāvinābhūtaṃ mahattvādikaṃ prakṛteṣu lakṣaṇayā saṃkrāmayatīti | ādyā lakṣaṇā tavdyavahitāṃ dvitīyāmāha—<q>prastutāyā apīti</q> | āvāsitasyāpi hi yathoktaviśeṣaṇasya <pb n="190"/>paradurgagrahaṇādau mahānanubandho dṛṣṭaḥ | sa iha prastutāyāṃ virahavatīsaṃtāpalakṣaṇāyāṃ pravṛttau lakṣyata ityekalakṣaṇāvyavadhāneneyaṃ lakṣaṇā | evaṃ lakṣaṇādvayavyavadhānenāpi bhavatītyāha—<q>te ceti</q> | śrāvaṇādayaḥ svadharmasaṃpado nirantaravarṣaṇādeḥ svārthāvinābhāvena lakṣitāyāḥ pratyāsannā sadṛśī teṣāṃ locanādīnāṃ dharmasaṃpadaśruprabhāvādilakṣaṇā lakṣyata iti dvitīyā lakṣaṇā | tatpuraḥsarāṃ tṛtīyāmāha—<q>asāvasāviti</q> | evaṃ lakṣaṇātrayapūrvāpi lakṣaṇā boddhavyetyāha—<q>kamitarīti</q> | snehapratītyā tu vibhāvādisaṃvalitayā raso vyajyate, na tu lakṣyata ityanyatra vistaraḥ | kasyāḥ punaḥ svadharmasaṃpadaḥ pratyāsannā kā taddharmasaṃpadityato vivecayati—<q>tatreti</q> | yadi śrāvaṇādipadeṣu samudāyalakṣaṇā na syāttadā māsānupakramya ṛtūnāmabhidhāne prakramabhedo bhavet ! na bhavecca tattadṛtupratīta ṛtusaṃpatpratītiḥ kvaciditi yuktaiva samudāyalakṣaṇā | <q>etābhyāmiti</q> | pratyekaṃ na tu padadvaye lakṣaṇā saṃbhavati | <q>vibhaktiśrutyeti</q> | saptamīprathamāvibhaktibhyāmādhārādheyabhāvaḥ svaśaktyā pratipādyate tadanupapattyārthāntaralakṣaṇā prādurbhavati | evaṃ caitravaiśākhasamudāyātmano vasantasyottarāvayavo vaiśākhastadvācake 'pi mādhavapade samudāyalakṣaṇādvāreṇa lakṣaṇā bhavati | <q>praśaṃsāvacanasyāpīti</q> | garbhīkṛtasārūpyā hi vyāghrādaya upameyavācibhiḥ samasyante | tacca sārūpyaṃ prakarṣalakṣaṇameveti praśaṃsāparatve sthitenābhidheyamapratītyasārūpyaṃ vā rūpāntaraṃ vā pratyetuṃ na śakyata ityabhidheyapratītyanuniṣpādinī ghaṇṭānusvānasodarā svadharmasaṃpadyathoktā pratīyate | svane kila śaradākāśakusumahaṃsādikā svasaṃpadvistāryate | na mukhacandrādivatsukhāsikātilavanayoḥ sādṛśyapratītirna ca tadabhidhīyamānaṃ kiṃcidatrāstīti pṛcchati—<q>kā punariti</q> | mā bhūttathā prasiddhiḥ kaverabhiprāyārụ̄dhā tu pratīyata ityuttaramāha—<q>yeyamiti</q> | na sneho nāma dvayorekaḥ kaścidasti na cānabhidhīyamānamapi sādṛśyaṃ śabdasāmānyamāśrayata ityataḥ prakārāntaramāha—<q>abhisārikāṇāṃ ceti</q> | kathametadavagatamityata āha—<q>yaditthamiti</q> | nanu kamalinīśabdasyātra bahumānagocaratā pratipāditā, na tu tilavanasyetyata āha—<q>ata eveti</q> | upamānopameyayordvayorapi kāminībahumānagocaratāṃ vitarantī śiśireṇa sāṃprataṃ tilavāṭikālavanamapi vartata
ityabhipraitīti bhāvaḥ | ‘mukhamardhaṃ śarīrasya’ ityādinyāyena mukhaśabdaḥ prādhānyaṃ lakṣayati, tato mukhapaṅa‍kajasarasi śiśira iti tadbhāvāpattyā hemantasyāpi ṛtuṣu prathamatayā prādhānyameva dyotitamiti | taduktam—‘paḍikammadūipesaṇabhāṇaggahaṇesubhāsurapahuyyanto | hemantio suhāaï maliṇamiaṅa‍ko vi kāmiṇīṇayaoso ||’</p>
</div> <!-- commentary !-->
<pb n="191"/>
<lg type="kārikā" n="2.56">
  <l>kākusvarapadacchedabhedābhinayakāntibhiḥ |</l>
  <l>pāṭho yo 'rthaviśeṣāya paṭhitiḥ seha ṣaḍvidhā || 56 ||</l>
</lg>
<p>sā kākvā yathā—</p>
<lg type="udāharaṇa" n="2.56.78">
  <l>‘yadi me vallabhā dūtī tadāhamapi vallabhā |</l>
  <l>yadi tasyāḥ priyā vācastanmamāpi priya priyā || 78 ||’</l>
</lg>
<p>atraikayā kākvā vidhiranyayā niṣedhaḥ pratīyate ||</p>
<div type="commentary">
  <p><q>kākusvareti</q> | kiṃcidekaparatayā pravṛttamuccāraṇamarthāntaravivakṣayā yadanyathā kriyate sā paṭhitiḥ | anyathākaraṇaṃ ca kākuprabhṛtibhiḥ ṣaḍ‌bhiriti | tatra ‘bhinnakaṇṭhadhvanirdhīraiḥ kākurityabhidhīyate |’ sā dvidhā—vidhikākuḥ, niṣedhakākuśca | tayorniṣedhe paroccāraṇānyathākaraṇena vidhiparyavasāyinī vidhikākuḥ | yathā—‘śalyamapi skhaladantaḥ sọdhuṃ śakyeta hālahaladigdham | dhīrairna punarakāraṇakupitakhalālīkakaṭuvacanam ||’ evaṃ vidhiparoccāraṇānyathākaraṇena niṣedhavyañjikā niṣedhakākuḥ | tāmudāharati—<q>yadīti</q> | yadi dūtī priyā tadāhamapi priyetyādi ṛjūktyā śaṭhanāyakaviṣayā kṛtrimā prītiḥ pratīyate, kākvā tu tavaiva nāhaṃ priyetīrṣyāroṣaḥ ||</p>
</div> <!-- commentary !-->
<p>svareṇa yathā—</p>
<lg type="udāharaṇa" n="2.56.79">
  <l>
    <seg type="pāda">‘subhrūstvaṃ kupitetyapāstamaśanaṃ tyaktā kathā yoṣitāṃ</seg>
    <seg type="pāda">dūrādeva mayojjhitāḥ surabhayaḥ sraggandhadhūpādayaḥ |</seg>
  </l>
  <l>
    <seg type="pāda">rāgaṃ rāgiṇi muñca mayyavanate dṛṣṭe prasīdādhunā</seg>
    <seg type="pāda">satyaṃ tvadvirahādbhavanti dayite sarvā mamānghā diśaḥ || 79 ||’</seg>
  </l>
</lg>
<p>atra dṛṣṭe ityatra plutasvarakaraṇātkupitakāntāprasādanaparamapīdaṃ vākyamutkupitadṛṣṭiprasādanatāṃ pratipadyate ||</p>
<div type="commentary">
 <p>svarāḥ plutādaya udāttādayaśca | nāmīṣāṃ veda iva kāvye bhūyānprayoga iti kiṃcidudāharati—<q>subhrūstvamiti</q> | caraṇatalāgrapatite mayi dṛṣṭe sati tvaṃ prasīdeti dīrghamātroccāraṇe kupitakāntāprasādaparatvaṃ, yathoktaplutakaraṇe tu dūrāhvānādau tadanuśāsanātkupitadṛṣṭisaṃbodhanavuddhirupajāyate | aśanādayo hi dvayoḥ sādhāraṇā <pb n="192"/>‌eveti śleṣopādānameveti | evaṃ hrasvasya dīrghakaraṇena dīrghasya hrasvakaraṇenārthāntarapratītiravaseyā | yathā—‘viśvāmitro viśvānaraḥ’ iti ṛṣirājarṣiviśeṣau pratīyete tathā yuvatīti saṃbodhanapratītiḥ | evamudāttādayo 'pi yathādarśanamutprekṣaṇīyāḥ ||</p>
</div> <!-- commentary !-->
<p>padacchedena yathā—</p>
<lg type="udāharaṇa" n="2.56.80">
  <l>‘sarvakṣitibhṛtāṃ nātha dṛṣṭā sarvāṅa‍gasundarī |</l>
  <l>rāmā ramye vanānte 'sminmayā virahitā tvayā || 80 ||’</l>
</lg>
<p>atra mayā virahitetyetāvati padacchede purūravasastvayetyetāvati tu parvatasya vākyabhedo bhavati ||</p>
<div type="commentary">
  <p>śṛṅa‍khalā bhaṅa‍gaḥ parivartakaḥ cūrṇamiti catvāraśchedāḥ | tatra pūrvāparavarṇānāmanyonyasaṃkalanayā sthitiḥ śṛṅa‍khalā | yathā—‘kāntāratarutalāsitamṛgayuvaracitāntarā-’
iti paṭhitiḥ, tadā priyāsaṃbhogamaṇitaharṣitalubdhakapracuracchannamadhyeti pratīyate | seyamanyonyaṃ varṇasaṃkalanayā śṛṅa‍khaletyucyate | ekasya śabdasya madhye vicchedena dvaidhīkaraṇamātraṃ bhaṅa‍gaḥ | tamudāharati—<q>sarveti</q> | mayā virahitetyetāvati samudāye madviyogavatī tvayā dṛṣṭetyaṣṭamakāmāvasthāviṣṭasya purūravasaḥ parvataviṣayaṃ praśnavākyaṃ bhavati | yadā tu mayeti vicchidya pūrvavākyasaṃbandhi kriyate tadā tvayā virahitā satī mayā dṛṣṭeti parvatasyottaravākyaṃ saṃpadyate | varṇāntarakalpanā parivartaḥ | yathā—‘kalikāmadhugarhaṇā’ iti | atra yathāśrutavarṇaparigrahe—‘kalikāmadhuno garhaṇā nindā’ iti pratīyate, yadā tu ‘kalikāmadhug arhaṇā’ iti varṇāntarakalpanayā chedaḥ, tadā pūjaiva ‘kalau kāmadhenuḥ’ iti | piṇḍākṣaravibhāgaścūrṇam | yathā—‘paśya salilaṃ payodherdūrasamunmuktaśuktimīnāṅa‍kāntam’ iti | atra yathāśrute duḥkhena rasanīyamudbhrāntaśuktikoṣaṃ matsyāṅikataparyantamiti pratīyate, yadā tu dūrasamunmuktaśuktimīnāṅa‍kāntamiti piṇḍacūrṇanena cchedaḥ, tadātyantaharṣayukteti tyaktaśoketi ca saṃbodhanadvayaṃ kṛṣṇasya pratīyate ||</p>
</div> <!-- commentary !-->
<p>padabhedena yathā—</p>
<lg type="udāharaṇa" n="2.56.81">
  <l>
    <seg type="pāda">‘yena dhvastamanobhavena balijitkāyaḥ purā 'strīkṛto</seg>
    <seg type="pāda">yo gaṅa‍gāṃ ca dadhe 'ndhakakṣayakaro yo barhipatrapriyaḥ |</seg>
  </l>
  <l>
    <seg type="pāda">yasyāhuḥ śaśimacchirohara iti stutyaṃ ca nāmāmarāḥ</seg>
    <seg type="pāda">so 'vyādiṣṭabhujaṅa‍gahāravalayastvāṃ sarvadomādhavaḥ || 81 ||’</seg>
  </l>
</lg>
<pb n="193"/>
<p>atra yena dhvastamanobhavenetyāderyena dhvastamano 'bhavenetyādeśca padabhedādumādhavo mādhava ityarthadvayaṃ pratīyate | tayośca dvayorapi prādhānyenopapādanādaṅa‍gāṅgibhāvena prakṛtāprakṛtarūpatayā cānavasthānātparasparamasaṃbandhenāyaṃ śleṣaḥ | padabhedena tu pāṭhe paryāyato 'rthadvayapratīteriyaṃ śleṣopasarjanā padabhedapaṭhitiḥ ||</p>
<div type="commentary">
  <p><q>yeneti</q> | dhvastamanobhavena dagdhakāmena balijito nārāyaṇasya kāyaḥ purā tripuradāhavyatikare 'strīkṛtaḥ śaratāṃ nītaḥ, gaṅa‍gāṃ bhāgīrathīṃ dadhe, andhako daityaviśeṣastasya kṣayo vināśaḥ, barhipatro mayūravāhanaḥ kārtikeyaḥ, śaśimaccandrakalāṅkitaṃ śiro viśvamohacchidurasya hara iti stutyaṃ ca nāma, bhujaṅa‍gā eva hāravalayāni yasya, sarvadā sarvakālamiti umādhavapakṣe | mādhavapakṣe tu—yena dhvastaṃ vināśitamana: śakaṭam, abhavena saṃsārabandharahitena,baliṃ jitavānyaḥ kāyaḥ sa pūrvaṃ samudramathanāvasare 'bhṛtagṛhayāludaityavyāmohanāya strīrūpatāṃ nītaḥ, agaṃ govardhanākhyaṃ gāṃ pṛthivīmekārṇavamagnāmuddhṛtavān | andhakā yaduviśeṣāsteṣāṃ kṣayo nivāsaḥ | barhiṇo mayūrasya pattraṃ picchaṃ tatpriyaḥ ‘barhipattrakṛtāpīḍam’ iti gopāladhyāne gautamenābhidhānāt | śaśinaṃ manthātīti kvip | śaśimadrāhustasya śirohara iti stutyaṃ ca nāma | bhujaṅa‍gahā garuḍaḥ sa iṣṭo yasya | rave śabdabrahmaṇi layo yasya saḥ, tathā sarvado yāvadabhimataprada iti | nanu vibhinnarūpāṇāṃ śabdānāmuccāraṇe tantratayā śleṣa evāyaṃ na paṭhitirityata āha—<q>tayośceti</q> | śleṣo hi śliṣyamāṇayoḥ parasparasaṃbandhe bhavati | sa ca saṃbandho rūpatātparyasaṃbandhalakṣaṇo vā aṅa‍gāṅgibhāvovā upamānopameyabhāvo vā yathāgre vakṣyate | na cāyameko 'trābhimataḥ kiṃtvekaparamevoccāraṇe padabhedenārthāntaraṃ gamayatīti paṭhitireveyam | etena samādhyuktisamāsoktibhyāmapi bheda uktaḥ | tatkimuccāraṇatantratā nāstyevetyata āha—<q>śleṣopasarjaneti</q> | yatra hi yasya prādhānyena vivakṣā tatra tena vyapadeśo yuktaḥ, ata eva vivakṣāntareṇa śleṣavyavahāro 'pyatra samarthanīya eva ||</p>
</div> <!-- commentary !-->
<p>abhinayena yathā—</p>
<lg type="udāharaṇa" n="2.56.82">
  <l>‘eddahamettatthaṇiā eddahamettehiṃ acchivattehim |</l>
  <l>eddahamettāvatthā eddahamettehiṃ diahehim || 82 ||’</l>
</lg>
<pb n="194"/>
<lg type="chāyā" ref="2.56.82">
  <l>[etāvanmātrastanī etāvanmātrābhyāmakṣipatrābhyām |</l>
  <l>etāvanmātrāvasthā etāvanmātrairdivasaiḥ ||]</l>
</lg>
<p>atra iyanmātrastanādīnāṃ tathābhūtahastābhinayaiḥ saha paṭhanāttathāvi dhārthaviśeṣo gamyate ||</p>
<p>apadeśo 'pyabhinayaviśeṣa eva | yathā—</p>
<lg type="udāharaṇa" n="2.">
  <l>‘itaḥ sa daityaḥ prāptaśrīrneta evārhati kṣayam |’</l>
</lg>
<p>ityātmānamapadiśya brūte ||'</p>
<div type="commentary">
  <p><q>eddahametteti</q> | atra sarvapadānāmarthāntarasādhāraṇatayā na tāvadabhimataparimāṇaviśeṣapratītirupajāyate, yāvaduccāraṇasahakāribhūtaprasāritakaradvayakoṣaprasṛtibhidaṅa‍guliprasāritāṅa‍gulīgaṇanārūpābhinayapratisaṃdhānaṃ na bhavati | tenābhinayapaṭhitiriyam, sākṣādiva vastusvarūpabodhikā kriyābhimukhyanayanādabhinaya ityucyate | tadidamāha—<q>tathābhūtetyādi | apadeśo 'pīti</q> | ātmanirdeśikā kriyāpadeśaḥ | asyābhinayaviśeṣatve 'pi kāntikaratayā pṛthagupādānam | yāvacca svarūpasamuccāraṇaviśeṣaṇaṃ nānusaṃdhīyate na tāvacchrīprāptikṣamayoḥ kāraṇaviśeṣaḥ pratīyata iti ||</p>
</div> <!-- commentary !-->
<p>kāntyā yathā—</p>
<lg type="udāharaṇa" n="2.56.83">
  <l>‘yasyārijātaṃ nṛpaterapaśyadavalambanam |</l>
  <l>yayau nirjharasaṃbhogairapaśyadabalaṃ vanam || 83 ||’</l>
</lg>
<p>atrāvalambanamabalaṃ vanamiti pade padadvaye vā dvitīyacaturthasthānayoryau vakārabakārau tayorantaḥsthapavargābhyāṃ pavargāntaḥsthābhyāṃ ca kāntimati pāṭhe 'rthabhedo jāyate ||</p>
<div type="commentary">
  <p><q>yasyārijātamiti</q> | kāntiśchāyā sā apratihatarūpā padavadvarṇeṣu na saṃbhavatīti śrutirūpā gṛhyate | tathāhi | avalambanamityatra dvitīyacaturthasthānasthayorvakārabakārayoḥ krameṇāntaḥsthapavargabhāvānusaṃdhāne 'valambanamityekapadatāyāṃ trāṇahetumapaśyadityarthaḥ pratīyate | yadā tu dvitīye 'balaṃ vanamityatra tayoreva pavargāntaḥsthabhāvānusaṃdhānaṃ bhavati tadā balaṃ vanamiti cchedena padadvayasaṃpattau balarahitaṃ sadvanamaraṇyaṃ yayāvityarthāntarapratītirupajāyate | tadidamuktam—<q>pade padadvaye <pb n="195"/>veti</q> | apaśyat śayanabhojanaśūnyam | śayanaṃ śīḥ, adanaṃ at, nirjharasaṃbhogaiḥ nirjharajalamātropabhogairapyapagataṃ ata eva balarahitam | atra ca yamakena saṃsṛṣṭirasya boddhavyā | āvṛttimādāya yamakamanyathā bhaviṣyati ||</p>
  <p>apare punaḥ paṭhitimanyathā kathayanti—</p>
</div> <!-- commentary !-->
<lg type="kārikā" n="2.57">
  <l>padapādārdhabhāṣāṇāmanyathākaraṇena yaḥ |</l>
  <l>pāṭhaḥ pūrvoktasūktasya paṭhitiṃ tāṃ pracakṣate || 57 ||</l>
</lg>
<div type="commentary">
  <p><q>apare punariti</q> | anyathetyataḥ paramapi śabdo 'dhyāhāryaḥ | pādādyanyathākaraṇenāpi hi prakṛtamuccāraṇameva viśiṣyate | yadāha—<q>pūrvoktasūktasyeti</q> | ata eva ślokānyathākaraṇena paṭhitirna saṃbhavati | tena prāguktabhedaiḥ saha dvādaśaprakārā paṭhitiriti tātparyam | yadyapi ca pādādyanyathākaraṇamapi padabhedaprakāra eva tathāpi na tatra pūrvoktatyāgaḥ, iha tu tatparityāgena padāntarakalpanamityetāvānviśeṣaḥ ||</p>
  <p>tatra padānyathākaraṇaṃ dvidhā—prakṛtitaḥ, vibhaktitaśca |</p>
</div> <!-- commentary !-->
<p>tatra prakṛtito yathā—</p>
<lg type="udāharaṇa" n="2.57.84">
  <l>
    <seg type="pāda">‘asakalahasitatvātkṣālitānīva kāntyā</seg>
    <seg type="pāda">mukulitanayanatvājjñātakarṇotpalāni |</seg>
  </l>
  <l>
    <seg type="pāda">pibatu madhusugandhīnyānanāni priyāṇāṃ</seg>
    <seg type="pāda">tvayi vinihitabhāraḥ kuntalānāmadhīśaḥ || 84 ||’</seg>
  </l>
</lg>
<p>atra tvayītyasya sthāne mayīti yadā paṭhyate, tadaitatprārthanāvākyamapyanumativākyaṃ bhavati ||</p>
<p>vibhaktito yathā—</p>
<lg type="udāharaṇa" n="2.57.85">
  <l>‘sahabhṛtyagaṇaṃ sabāndhavaṃ sahamitraṃ sasutaṃ sahānujam |</l>
  <l>svabalena nihanti saṃyuge nacirātpāṇḍusutaḥ suyodhanam || 85 ||’</l>
</lg>
<p>atra yadā pāṇḍusutaḥ suyodhanamityasya sthāne ‘pāṇḍusutaṃ suyodhanam’ iti paṭhyate, tadaitadamaṅa‍galārthamapi suyodhane maṅa‍galārthaṃ bhavati ||</p>
<div type="commentary">
  <p>tatra padaṃ vibhattkyantaṃ viśeṣaṇaviśeṣyabhedena dvidhā kriyate ityāha—<q>padānyathākaraṇaṃ dvidheti</q> ||</p>
</div> <!-- commentary !-->
<pb n="196"/>
<p>pādānyathākaraṇena yathā—</p>
<lg type="udāharaṇa" n="2.57.86">
  <l>‘ekānte vijane rātrāvantarveśmani sāhase |</l>
  <l>nyāsāpahnavane caiva divyā saṃbhavati kriyā || 86 ||’</l>
</lg>
<p>atra tṛtīyapādasthāne ‘tanvaṅa‍gī yadi labhyeta’ iti pāṭho bhavati, tadaitatparīkṣaupayikamapi kāmaupayikaṃ bhavati ||</p>
<div type="commentary">
  <p><q>ekānta iti</q> | sāhase pracchannābhisāralakṣaṇe prakāśātpracchanno garīyāniti nyāyāt | divyā svabhogasodarā kriyāvallakṣaṇā ||</p>
</div> <!-- commentary !-->
<p>ardhānyathākaraṇena yathā—</p>
<lg type="udāharaṇa" n="2.57.87">
  <l>
    <seg type="pāda">‘tattāvadeva śaśinaḥ sphuritaṃ mahīyo</seg>
    <seg type="pāda">yāvanna tigmarucimaṇḍalamabhyudeti |</seg>
  </l>
  <l>abhyudyate sakaladhāmanidhau tu tasminnindoḥ sitābhraśakalasya ca ko viśeṣaḥ || 87 ||’</l>
</lg>
<p>atra yadā madhyamapādayoḥ sthāne ‘yāvanna tāḥ kimapi gauritarā hasanti | tābhiḥ punarvihasitānanapaṅa‍kajābhiḥ’ iti paṭhyate, tadaitadvīrārthoktirūpamapi śṛṅa‍gāroktirūpaṃ saṃpadyate ||</p>
<div type="commentary">
  <p><q>gauritareti</q> | ‘gharūpa—‘ityādinā pūrvapadahrasvaḥ ||</p>
</div> <!-- commentary !-->
<p>pādatrayasya cānyathākaraṇena yathā—</p>
<lg type="udāharaṇa" n="2.57.88">
  <l>‘tyāgena yuktā divamutpatanti tyāgena hīnā narakaṃ vrajanti |</l>
  <l>na tyāgināṃ duṣkaramasti kiṃcittyāgo hi sarvavyasanāni hanti || 88 ||’</l>
</lg>
<p>atra turīyapādamevopādāya pādatrayasya cānyathākaraṇena vakṣyamāṇaḥ pāṭho bhavati | tadaitattyāgapraśaṃsārthamapi tyāganindārthaṃ jāyate | yathā—</p>
<lg type="udāharaṇa" n="2.57.89">
  <l>‘tyāgo hi sarvavyasanāni hantītyalīkametadbhuvi saṃpratīdam |</l>
  <l>jātāni sarvavyasanāni tasyāstyāgena me mugdhavilocanāyāḥ || 89 ||’</l>
</lg>
<p>eteṣāṃ ca padādyanyathākaraṇānāṃ parasparasaṃkaro 'pi bhavatītyāvedayati ||</p>
<pb n="197"/>
<p>bhāṣānyathākaraṇena yathā—</p>
<lg type="udāharaṇa" n="2.57.90">
  <l>
    <seg type="pāda">‘kiṃ tādeṇa narendaseharasihālīḍhaggapādeṇa me</seg>
    <seg type="pāda">kiṃ vā me sasureṇa vāsavasahāsīhāsaṇaddhāsiṇā |</seg>
  </l>
  <l>
    <seg type="pāda">te desā giriṇo a te vaṇamahī sa jjea me vallahā</seg>
    <seg type="pāda">kosallātaṇaassa jattha calane vandāmi ṇandāmi a || 90 ||’</seg>
  </l>
</lg>
<p>atra yadi bhāṣāntareṇa paṭhyate tadaitacchaurasenībhāṣayā sītāvākyaṃ saṃskṛtabhāṣāyāṃ sumantreṇa daśarathāya niveditam | tadyathā—</p>
<lg type="udāharaṇa" n="2.57.91">
  <l>
    <seg type="pāda">‘kiṃ tātena narendraśekharaśikhālị̄dhāgrapādena me</seg>
    <seg type="pāda">kiṃ vā me śvaśureṇa vāsavasabhāsiṃhāsanādhyāsinā |</seg>
  </l>
  <l>
    <seg type="pāda">te deśā girayaśca te vanamahī sā caiva me vallabhā</seg>
    <seg type="pāda">kausalyātanayasya yatra caraṇau vandāmi nandāmi ca || 91 ||’</seg>
  </l>
</lg>
<p>seyamevaṃprakārā paṭhitiḥ ||</p>
<div type="commentary">
  <p>bhāṣābhedena kathaṃ strīpuṃsavacanatā gamyata ityata āha—tadaitacchaurasenīti |  vibhāganyūnatāmāśaṅa‍kya yathoktaprakāreṇa samādhānamabhisaṃdhāyāha—<q>seyamevaṃprakāra paṭhitiriti</q> ||</p>
</div> <!-- commentary !-->
<lg type="kārikā" n="2.58">
  <l>vibhinnārthaikarūpāyā yā vṛttirvarṇasaṃhateḥ |</l>
  <l>avyapetavyapetātmā yamakaṃ tannigadyate || 58 ||</l>
</lg>
<div type="commentary">
  <p>athāvṛttyupajīvino 'laṃkārā lakṣayitavyāḥ | teṣāṃ samagrakāvyaparyantāvṛttisamāśrayaṇādyamakaṃ pradhānamityāśayenāha—<q>vibhinneti</q> | vibhinnārthetyarthābhedavyatirekaparam | tena dvayorekasya vā nirarthakatve 'pi yamakamupagṛhītaṃ bhavati | evamapi ‘saro rasaḥ’ ityādāvatiprasaṅa‍ga ityata uktam—<q>ekarūpeti</q> | rūpamānupūrvī, vibhinnārthā cāsāvekarūpā ceti vigrahaḥ | vividhadhavetyādāvekavarṇāvṛttāvapyāvṛttisamudāya eva yamakakramamullikhatītyabhisaṃdhāya saṃhaterityuktam | vibhinnārthaikarūpāyā varṇasaṃhateryā āvṛttiḥ sā yamakamiti vyavahitenānvayaḥ ||</p>
<p>āvṛttirdvidhā—anāvṛttā vyavahitāvyavahitā ceti |</p>
</div> <!-- commentary !-->
<pb n="198"/>
<lg type="kārikā" n="2.59">
  <l>tadavyapatayamakaṃ vyapetayamakaṃ tathā |</l>
  <l>sthānāsthānavibhāgābhyāṃ pādabhedācca bhidyate || 59 ||</l>
</lg>
<lg type="kārikā" n="2.60">
  <l>yatra pādādimadhyāntāḥ sthānaṃ teṣūpakalpyate |</l>
  <l>yadavyapetamanyadvā tatsthānayamakaṃ viduḥ || 60 ||</l>
</lg>
<div type="commentary">
  <p>sāmānyato vibhajate—<q>avyapeteti</q> | vyavāyo vyavadhānam | tadetadubhayamapi sthānādibhedena tridhā bhavatīti pūrvoktānuvādapūrvakamavāntaravibhāgamāha—<q>taditi</q> | pāda ādimadhyāntā arthādeteṣu viśeṣato 'nullikhanādasthānayamakamuktaṃ bhavati | etadapi dvidhā ||</p>
</div> <!-- commentary !-->
<lg type="kārikā" n="2.61">
  <l>catustrivdyekapādeṣu yamakānāṃ vikalpanāḥ |</l>
  <l>ādimadhyāntamadhyāntamadhyādyantāśca sarvataḥ || 61 ||</l>
</lg>
<div type="commentary">
  <p>caturādipādavikalpena viṣayato bhidyata ityāha—<q>catustrīti</q> | ādiśca madhyaścāntaśceti ādimadhyāntāstrayaḥ śuddhāḥ | madhyāntau madhyādī ādyantau ādimadhyāntāśceti militvā catvāraḥ saṃkīrṇāḥ | sarvata iti sārvavibhaktikastasiḥ ||</p>
</div> <!-- commentary !-->
<lg type="kārikā" n="2.62">
  <l>atyantabahavasteṣāṃ bhedāḥ saṃbhedayonayaḥ |</l>
  <l>sukarā duṣkarāścaiva darśyante tatra kecana || 62 ||</l>
</lg>
<div type="commentary">
  <p>evaṃ pādavikalpānāmādyādivikalpānāṃ ca parasparayojane 'nye 'pi bahavaḥ prakārā granthagauravakāriṇo bhavantītyāha—<q>atyanteti</q> | na ca kaṭhoranīrasatvādavaśyavaktavyā ityāha—<q>duṣkarā iti</q> | śiṣyavyutpattaye tu katipaye darśanīyā ityāha—<q>tatra kecaneti</q> ||</p>
</div> <!-- commentary !-->
<p>tatra catuṣpādayamakeṣu avyapetamādiyamakaṃ yathā—</p>
<lg type="udāharaṇa" n="2.62.92">
  <l>‘rājīvarājīvaśalolabhṛṅa‍gaṃ muṣṇantamuṣṇaṃ tatibhistarūṇām |</l>
  <l>kāntālakāntā lalanāḥ surāṇāṃ rakṣobhirakṣobhitamudvahantam || 92 ||’</l>
</lg>
<p>rājīvarājī padmapaṅktistadvaśā lolāḥ saspṛhā bhṛṅa‍gā yatra tam | yatastatibhistarūṇāṃ paṅktibhiruṣṇaṃ dharmaṃ muṣṇantamapaharantam | kānto manojño 'lakāntaścūrṇakuntalacchaṭā yāsāṃ tāḥ | yasmādrakṣobhī rākṣasairakṣobhitamadharṣitam | atra prathame pāde pūrvaṃ sārthakamaparamanarthakam | dvitīyādiṣu dvayamapyanarthakam | evamanyatrāpi yathāyathamavagantavyam ||</p>
<pb n="199"/>
<p>tadeva madhyayamakaṃ yathā—</p>
<lg type="udāharaṇa" n="2.62.93">
  <l>‘dadhatamākaribhiḥ karibhiḥ kṣataiḥ samavatārasamairasamaistaṭaiḥ |</l>
  <l>vividhakāmahitā mahitāmbhasaḥ sphuṭasarojavanā javanā nadīḥ || 93 ||’</l>
</lg>
<p>ākaribhiḥ praśastākarayuktaiḥ karibhiḥ pariṇatikrīḍāsaktaiḥ | vividhebhyaḥ kāmebhyo hitāḥ | mahitaṃ pūjitam | javanā vegavatīḥ ||</p>
<p>tadevamantyayamakaṃ yathā—</p>
<lg type="udāharaṇa" n="2.62.94">
  <l>‘vyathitasindhumanīraśanaiḥ śanairamaralokavadhūjaghanairghanaiḥ |</l>
  <l>phaṇavatāma bhito vitataṃ tataṃ dayitaramyalatābakulaiḥ kulaiḥ || 94 ||’</l>
</lg>
<p>anīraśanairna nirgatā dūrībhūtā raśanāḥ kṣudraghaṇṭikā yebhyastaiḥ kāñcīguṇayuktaiḥ | tena sthapuṭakarkaśaratnādiracanayā sindhuvyathāpoṣaḥ | śanairmandam | ghanairmāṃsalaiḥ | abhito vitataṃ sarvato vistīrṇam | phaṇavatāṃ kulaistataṃ vyāptam | lavaṅa‍gabakulamālatīsurabhiśītalatayā phaṇabhṛtpriṃyatvam ||</p>
<p>ādimadhyayamakaṃ yathā—</p>
<lg type="udāharaṇa" n="2.62.95">
  <l>‘ghanāghanābhasya mahīmahīyasaḥ surāsurāṇāṃ dayitasya tasya sā |</l>
  <l>dharādharākāragṛhā gṛhārthino babhūva bhūmernagarī garīyasīḥ || 95 ||’</l>
</lg>
<p>ghanāghano meghastadābhaḥ śyāmaḥ | mahī pṛthivī tasyāṃ mahīyān pūjyaḥ | dharādharaḥ parvatastadākāragṛhāḥ ||</p>
<p>ādyantayamakaṃ yathā—</p>
<lg type="udāharaṇa" n="2.62.96">
  <l>‘drutaṃ drutaṃ vahnisamāgataṃ gataṃ mahīmahīnadyutirocitaṃ citam |</l>
  <l>samaṃ samantādapagopuraṃ puraṃ paraiḥ parairapyanirākṛtaṃ kṛtam || 96 ||’</l>
</lg>
<p>vahnisamāgataṃ sad drutaṃ vilīnamata eva drutaṃ śīghraṃ mahīṃ gataṃ pṛthivyāṃ vistīrya patitamahīnayā dyutyā rocitaṃ śobhitam | citaṃ nibiḍena saṃniveśena sthāpitam | samantātsarvataḥ samaṃ salakṣmīkamasthapuṭaṃ vā | paraiḥ śatrubhiḥ paraiḥ śreṣṭhairanirākṛtaṃ yadāsīttadeva vahninā hemamayaṃ puramapagopuramapagatadvāraṃ mahīṃ gataṃ ca kṛtamiti saṃbandhaḥ ||</p>
<pb n="200"/>
<p>madhyāntayamakaṃ yathā—</p>
<lg type="udāharaṇa" n="2.62.97">
  <l>‘udayi te dayite jaghanaṃ ghanaṃ stanak‍tī navatīrthatanustanuḥ |</l>
  <l>sumanasāmanasā sadṛśau dṛśau dyukurume kuru me 'bhimukhaṃ mukham || 97 ||’</l>
</lg>
<p>udaya udbhavo vistāravattvarūpastadyuktamudayi | ghanaṃ māṃsalam | navena tīrthena rajasā tanūkṛtā | ‘strīrajaḥśāstrayostīrtham' | sumanasāṃ kusumānāmanaḥ śakaṭaṃ tena sadṛśau | ‘sumanasāṃ manasām’ iti pāṭhe sumanasaḥ sahṛdayāstanmanasāṃ sadṛśau saṃvādinyau | dyauśca kuśca dyukū dyāvāpṛthivyau tayorumā lavaṇākaro lāvaṇyaviśrāntisthānatvāt ||</p>
<p>ādimadhyāntayamakaṃ yathā—</p>
<lg type="udāharaṇa" n="2.62.98">
  <l>
    <seg type="pāda">‘sīmāsī mānabhūmiḥ phaṇibalavalanodbhāvirājīvirājī</seg>
    <seg type="pāda">hārī hārītavadbhiḥ parisarasaraṇāvastamālaistamālaiḥ |</seg>
  </l>
  <l>
    <seg type="pāda">devādevāptarakṣaḥkṛtabhava bhavato 'gre na dīno nadīno</seg>
    <seg type="pāda">muktāmuktāccharatnaḥ sitarucirucirollāsamudraḥ samudraḥ || 98 ||’</seg>
  </l>
</lg>
<p>sīmā maryādā tasyāmāsanaśīlaḥ | mānaṃ parimāṇātiśayaḥ mānaḥ pūjā vā, tadbhūmiḥ | phaṇibalaṃ bhujaṅa‍gasamudāyastasya yadvalanaṃ tenodbhāvinī yā rājī rekhā tayā virājanaśīlaḥ | hārītāḥ pakṣiviśeṣāstadyuktaiḥ | parisarasaraṇistīramārgastatrāstamālaiḥ kṣiptamālāsanniveśaiḥ | khaṇḍarūpatāmāpannairiti yāvat | īdṛśaistamālaiḥ hārī manohara iti saṃbandhaḥ | devādevāḥ devāsurāstairabhṛtalābhenāntaravasthānena cāptā rakṣā yasmātsa tathā kṛtabhavaḥ saṃpāditodbhavaḥ | nadīnāminaḥ svāmī samudro bhavato 'gre na dīnaḥ? kākvā dīna eva | muktābhiramuktānyacchāni ratnāni yatra sa tathā | sitaruciścandrastena rucirā manoharā ullāsamudrā vṛddhikāṣṭhā yasya | tadeteṣāmudāharaṇānāṃ caturṣvapi pādeṣu yathoktaṃ yamakamastīti catuṣpādayamakaprapañjo 'yam ||</p>
<p>tripādayamakeṣvavyapetamādiyamakaṃ yathā—</p>
<lg type="udāharaṇa" n="2.62.99">
  <l>‘viśadā viśadāmattasārase sārase jale |</l>
  <l>kurute kurute neyaṃ haṃsī māmantakāmiṣam || 99 ||’</l>
</lg>
<p>nāsya caturaḥ prayoga iti śeṣabhedā nodāhriyante ||</p><pb n="201"/>
<div type="commentary">
  <p>evaṃ tripādayamakaprapañco 'pi bhavatītyāha—tripādayamakeṣviti | viśadā dhavalā | viśanta āmattāḥ sārasā yatra tasmin | sārasaṃ saraḥsaṃbandhi | manmathonmāthadāyitayā kutsitaṃ rutaṃ kurutam | madhyāntādīni tripādayamakāni kimiti nodāhṛtānītyata āha—<q>nāsyeti</q> ||</p>
</div> <!-- commentary !-->
<p>dvipādayamakeṣvavyapetamādiyamakaṃ yathā—</p>
<lg type="udāharaṇa" n="2.62.100">
  <l>‘karoti sahakārasya kalikotkalikottaram |</l>
  <l>manmano manmano 'pyeṣa mattakokilaniḥsvanaḥ || 100 ||’</l>
</lg>
<p>utkalikā utkaṇṭhā taduttaraṃ taṭaṃ kūlam | manmano 'vyaktamadhuraḥ | manmano madīyaṃ manaḥ ||</p>
<p>tadeva madhyayamakaṃ yathā—</p>
<lg type="udāharaṇa" n="2.62.101">
  <l>‘tulayati sma vilocanatārakāḥ kurabakastabakavyatiṣaṅgiṇi |</l>
  <l>guṇavadāśrayalabdhaguṇodaye malinimālini mādhavayoṣitām || 101 ||’</l>
</lg>
<p>alini yo malinimā kajjalābhatvaṃ sa mādhavayoṣitāṃ yādavastrīṇāṃ vilocanatārakāstulayati smeti saṃbandhaḥ ||</p>
<p>antayamakaṃ yathā—</p>
<lg type="udāharaṇa" n="2.62.102">
  <l>‘khaṇḍitāśaṃsayā teṣāṃ parāṅmukhatayā tayā |</l>
  <l>āviveśa kṛpā ketūkṛtoccairvānaraṃ naram || 102 ||’</l>
</lg>
<p>evamādimadhyānyapi draṣṭavyāni | ekapādayamakeṣvavyapetamādyantayoranullekhīti nodāhriyate ||</p>
<div type="commentary">
  <p><q>khaṇḍiteti</q> | ketūkṛto dhvajatāṃ nītaḥ | uccairvānaro hanūmān | naro 'rjunaḥ || <q>ādyantayoranullekhīti</q> | mahākaviprayogeṣu viśeṣaśobhākaratayā prasiddherabhāvo 'nullekho na tvasaṃbhava eva | evaṃ madhyayamakaṃ tvityādau boddhavyam ||</p>
</div> <!-- commentary !-->
<p>madhyayamakaṃ tu caturthapādaṃ evollikhati | yathā—</p>
<lg type="udāharaṇa" n="2.62.103">
  <l>‘vilulitālakasaṃhatirāmṛśanmṛgadṛśāṃ śramavāri lalāṭajam |</l>
  <l>tanutaraṅa‍gatatīḥ sarasāṃ dalatkuvalayaṃ valayaṃ marudāvavau || 103 ||’</l>
</lg>
﻿<pb n="202"/>
<div type="commentary">
  <p>āmarśanaṃ proñchanam | dalatkuvalayamiti kriyāviśeṣaṇam | taraṅa‍gāṇāmitastato calanena prauḍhatarakuvalayakalikāsphuṭanajātiḥ ||</p>
</div> <!-- commentary !-->
<p>evamāvṛttyādhikye 'pyavyapetamudāhāryam | yathā—</p>
<lg type="udāharaṇa" n="2.62.104">
  <l>‘viyadviyadvṛṣṭiparaṃparaṃ paraṃ ghanāghanālī rasitāsitā sitā |</l>
  <l>saraḥsarasyaḥ svarasārasārasā sabhā sabhā rātriratāratāratā || 104 ||’</l>
</lg>
<div type="commentary">
  <p>āvṛttiḥ sakṛdāvartanenaiva nirvahati tatkimasakṛdāvṛttau yamakaṃ na bhavatītyata āha—<q>evamiti</q> | āvṛttisāmānyamadhikamanadhikaṃ vā dvayamapyāvṛttipadenābhimatamityarthaḥ | viyadākāśam | viyatī apagacchantī vṛṣṭiparaṃparā yasmāttattathā | paramutkṛṣṭaramaṇīyam | ghanāghanālī meghapaṅiktaḥ | rasite stanite āsitāvalambitā | sitā śubhrā | sarāṃsi ca sarasyaśca saraḥsarasyaḥ | svarasārāstatkālonmiṣitakūjitakāntipradhānāḥ sārasāḥ pakṣiṇo yatra tāstathābhūtāḥ | sabhā gṛharūpā jalasamudāyo vā | sabhāḥ sadīptiḥ | tārāṇāṃ tāratā nirmalatāprakarṣaḥ kiṃciddhanarodhasadbhāvādīṣatāratā yasyāṃ sā tathā ||</p>
</div> <!-- commentary !-->
<p>āvṛttyekarūpatāyāmapi | tatrādiyamakaṃ yathā—</p>
<lg type="udāharaṇa" n="2.62.105">
  <l>‘yāma yāmatrayādhīnāyāmayā maraṇaṃ niśā |</l>
  <l>yāmayāma dhiyāsvartyāyā mayā mathitaiva sā || 105 ||’</l>
</lg>
<div type="commentary">
  <p><q>āvṛttīti</q> | yajjātīyamādyapāde padamāvṛttaṃ tajjātīyameva dvitīyādipādeṣvapi yathāsthānamāvartata iti prakārāntaramapyāvṛttipadenaiva saṃgṛhītamityarthaḥ | yāmatrayādhīnāyāmayā praharatrayaviśrāntiyāvaddīrghatāprakārayā niśā rātryā maraṇaṃ yāmeti viyogakhinnasya prārthanā | kimityevamamaṅa‍galamāśāsyata ityāha—<q>yāmiti</q> | dhiyā vudhdyā yāmayāṃ jīvitasarvasvābhimānagocaratāmanaiṣaṃ sā anayā kalpakoṭiśatāyamānayāmayā rajanyā asūnāṃ prāṇānāmārtiḥ pīḍā tayā dvārabhūtayā prāyeṇa mathitaiva bhaviṣyatīti sukumāratarakāntājīvitānadhyavasāyoktiriyam | atra yāmetyeva padaṃ pādacatuṣṭaye 'pyāvṛttam | evamuttaratra ||</p>
</div> <!-- commentary !-->
<p>tathaiva madhyayamakaṃ yathā—</p>
<lg type="udāharaṇa" n="2.62.106">
  <l>‘sthirāyate yatendriyo na hīyate yaterbhavān |</l>
  <l><note>‘namāyate’ ka</note>amāyateyate 'pyabhūtsukhāya te 'yate kṣayam || 106 ||’</l>
</lg>﻿<pb n="203"/>
<div type="commentary">
  <p>āyatiruttarakālaviśuddhiḥ | yatendriyo vijitendriyagrāmaḥ | evaṃbhūto bhavānyaterna hīyate | yatitulya eva bhavatītyarthaḥ | apiśabdo bhinnakramaḥ | amāyatā māyāśūnyatvaṃ sāpi tava iyate paricchettumaśakyāya kṣayaṃ vināśamayate 'gacchate sukhāyābhūt ||</p>
</div> <!-- commentary !-->
<p>tadevāntayamakaṃ yathā—</p>
<lg type="udāharaṇa" n="2.62.107">
  <l>‘bhavādṛśā nātha na jānate nate rasaṃ viruddhe khalu sannatenate |</l>
  <l>ya eva dīnāḥ śirasā natena te carantyalaṃ dainyarasena tena te || 107 ||’</l>
</lg>
<p>tadetatsarvamapyavahitāvṛtteravyapetayamakaṃ bhavati ||</p>
<div type="commentary">
  <p>nateḥ kupitakāminīprasādarūpāyā raso vipralambhapṛṣṭhabhāvī madhurataraḥ saṃbhogaḥ kimiti tādṛśā rasaṃ na jānate | yasmāt sannatā avasādayogitvaminatā prabhutā, ete dve viruddhe naikatra saṃbhavataḥ | nahi prabhavo namanti | etadeva vyatirekeṇa draḍhayati—<q>ya eveti</q> | ye dīnāsta eva natena śirasā lakṣitāstena hetunā dainyarasenālamatyantaṃ caranti vyavaharantīti | avyapetapadārthaṃ vyācaṣṭe—<q>tadetatsarvamiti</q> ||</p>
<p>atha caturṣu pādeṣu vyapetamādiyamakaṃ yathā—</p>
</div> <!-- commentary !-->
<lg type="udāharaṇa" n="2.62.108">
  <l>‘kāñcipratolīmanu kāminīṃ tāṃ kāñcisravantīvanamātariśvā |</l>
  <l>kāñciprabhṛtyābharaṇojjhitānāṃ kāṃcillunīte surataśramārtim || 108 ||’</l>
</lg>
<div type="commentary">
  <p>kramaprāptaṃ vyapetamudāhartavyamityāha—<q>atheti</q> | kāñcirnagarī tasyāḥ pratolī rājarathyā tāmanu lakṣīkṛtya | kena pānīyenāñcanaśīlā yā sravantī nadī tadvanamātariśvā vāyuḥ | kāñciprabhṛtīni mekhalāpramukhāni | kāṃcitsarvāṅa‍gīṇālasabhāvasamarpikāmata eva mekhalāprabhṛtibhūṣaṇatyāgaḥ | atra pratipādaṃ kāñcīkāñcītyādi nairantaryeṇāvartanena vyapetam, sāntaratvena punarādimadhyayamakameva syāditi pādabhedenaivāsya saṃbhavaḥ ||</p>
</div> <!-- commentary !-->
<p>tadeva madhyayamakaṃ yathā—</p>
<lg type="udāharaṇa" n="2.62.109">
  <l>‘madanadāruṇa utthita ucchikho madhumadāruṇahūṇamukhacchaviḥ |</l>
  <l>taruṇidāruṇa eṣa diśaḥ samaṃ mama hṛdāruṇadāmravaṇānalaḥ || 109 ||’</l>
</lg>
﻿<pb n="204"/>
<div type="commentary">
  <p>madana eva dāru kāṣṭhaṃ tata utthitaḥ | śikhā mañjarīcchaṭā jvālā ca | svabhāvatāmrameva madhumadena yavddiguṇamaruṇaṃ hūṇamukhaṃ tacchavirdāruṇo bhayaṃkaro mama hṛdā samaṃ diśo 'ruṇadruddhavān | āmravaṇameva tāpakāritayānalo vahniḥ | atra yadyapi pratipādamapi vyavāyena madhyayamakaṃ saṃbhavati, tathāpi na tathollekhīti pūrvāparasadṛśamevodāhṛtam ||</p>
</div> <!-- commentary !-->
<p>antayamakaṃ yathā—</p>
<lg type="udāharaṇa" n="2.62.110">
  <l>‘tava priyā saccaritāpramatta yā vibhūṣaṇaṃ dhāryamihāṃśumattayā |</l>
  <l>ratotsavāmodaviśeṣamatyā na me phalaṃ kiṃcana kāntimattayā || 110 ||’</l>
</lg>
<div type="commentary">
  <p><q>saccaritāpramatteti</q> | sotprāptaṃ saṃbodhanadvayam | yā tava priyā ratotsavāmodaviśeṣeṇa ratikeliharṣaprakarṣeṇa mattā tayedamaṃśumanmaṇikiraṇakarambitaṃ vibhūṣaṇaṃ dhāryam | arhe kṛtyaḥ | tvayā ki miti na dhāryamityata āha—na me bhūṣaṇasaṃpādyayā kāntyā kiṃcana phalam | ‘kāmināṃ maṇḍanaśrīrvrajati hi saphalatvaṃ vallabhālokanena’ iti nyāyāt ||</p>
</div> <!-- commentary !-->
<p>ādimadhyayamakaṃ yathā—</p>
<lg type="udāharaṇa" n="2.62.111">
  <l>‘ghanagirīndravilaṅa‍ghanaśālinā vanagatā vanajadyutilocanā |</l>
  <l>janamatā dadṛśe janakātmajā tarumṛgeṇa tarusthalaśāyinī || 111 ||’</l>
</lg>
<div type="commentary">
  <p>atrāpi sāntaranirantaraprasaṅa‍ge pādabheda eva saṃkaraḥ | saṃkīrṇavya petāni tu pratipādameva saṃbhavantītyudāharati—<q>ādimadhyeti</q> | ghanā girīndrā mālyavantamārabhya suvelaṃ yāvadgiriparamparā | vanajaṃ padmam | janānāṃ matā saṃmatā | tarumṛgaḥ śākhāmṛgo hanūmān | atra ghanetyādiśabdabhāgaḥ pādacatuṣṭaye 'pi girīndretyādyanāvṛttavyavahita evādimadhyayorāvartata iti ||</p>
</div> <!-- commentary !-->
<p>ādyantayamakaṃ yathā—</p>
<lg type="udāharaṇa" n="2.62.112">
  <l>‘vihagāḥ kadambasurabhāviha gāḥ kalayantyanukṣaṇamanekalayam |</l>
  <l>bhramayannupaiti muhurabhramayaṃ pavanaśca dhūtanavanīpavanaḥ || 112 ||’</l>
</lg>
<div type="commentary">
  <p>gāḥ kūjitāni kadambasaurabhānītavarṣartupayodāḥ kalayanti kalarūpatāṃ nayanti | kūjitakriyāntarālakālo drutamadhyavilambitātmāneko layaḥ | abhraṃ meghaḥ | nīpaḥ ﻿<pb n="205"/>kadambaḥ | kadambavanadhūnanena sarvataḥ saurabhasaṃcāropapattiḥ | atra vihagā ityādikaṃ pratipādamādyantayoranāvṛttavarṇaṣaṭa‍kavyavahitamevāvartate ||</p>
</div> <!-- commentary !-->
<p>madhyāntayamakaṃ yathā—</p>
<lg type="udāharaṇa" n="2.62.113">
  <l>
    <seg type="pāda">‘mitamavadadudāraṃ tāṃ hanūmānmudāraṃ</seg>
    <seg type="pāda">raghuvṛṣabhasakāśaṃ devi yāmi prakāśam |</seg>
  </l>
  <l>
    <seg type="pāda">tava viditaviṣādo dṛṣṭakṛtsnāmiṣādaḥ</seg>
    <seg type="pāda">śriyamaniśamavantaṃ parvataṃ mālyavantam || 113 ||’</seg>
  </l>
</lg>
<p>mitamalpākṣaramaramatyarthamudāramalpākṣaravyañjakaṃ mudā harṣeṇa raghuvṛṣabho rāmastasya sakāśo vāsabhūmistayā puraskṛtaḥ | āmiṣādā rākṣasāḥ | atra dāramityādi pratipādaṃ madhyāntayorevānāvṛttavarṇapañcakavyapetamāvartate ||</p>
<p>ādimadhyāntayamakaṃ yathā—</p>
<lg type="udāharaṇa" n="2.62.114">
  <l>‘samaṃ sa sainyena samantataḥ samaṃ puraṃdaraśrīḥ puramuccagopuram |</l>
  <l>madālasāṃ tāṃ pramadāṃ susaṃmadāṃ yayau nidhāyākṣayayauvanā yayau || 114 ||’</l>
</lg>
<div type="commentary">
<p>samaṃ saha | samaṃ saśrīkam | saṃmado harṣaḥ | yayuraśvamedhīyo 'śvaḥ | atra pratipādaṃ samamityādikamādimadhyānteṣu yathoktānāvṛttavarṇavyavahitamāvartante ||</p>
</div> <!-- commentary !-->
<p>tripādayamakeṣu vyapetamādiyamakaṃ yathā—</p>
<lg type="udāharaṇa" n="2.62.115">
  <l>‘kareṇa te raṇeṣva<note>‘cchānta’ kha</note>ntakareṇa dviṣatāṃ hatāḥ |</l>
  <l>kareṇavaḥ kṣaradraktā bhānti saṃdhyāghanā iva || 115 ||’</l>
</lg>
<p>asyāpi nātipracuraḥ prayoga iti viśeṣabhedā nodāhriyante ||</p>
<div type="commentary">
  <p>dviṣatāṃ śatrūṇāmantakareṇa vināśakāriṇā | kareṇa hastena | kareṇavo hastinaḥ | evaṃ dvitīyādipādagocaraṃ madhyādiyamakaṃ ca kimiti nodāhiyata ityata āha—<q>asyāpītiṣa</q> ||</p>
</div> <!-- commentary !-->
<p>dvipādayamakeṣu vyapetamādiyamakaṃ yathā—</p>
<lg type="udāharaṇa" n="2.62.116">
  <l>‘mudā ramaṇamanvītamudāramaṇibhūṣaṇāḥ |</l>
  <l>madabhramadṛśaḥ kartumadabhrajaghanāḥ kṣamāḥ || 116 ||’</l>
</lg>﻿<pb n="206"/>
<p>madhyayamakaṃ punaranullekhīti parihriyate ||</p>
<div type="commentary">
  <p>ramaṇaṃ vallabhaṃ mudā harṣeṇānvītaṃ saṃgataṃ kartuṃ kṣamā ityanvayaḥ | udāramutkṛṣṭam | madena bhramantī śyāmāntā | adabhraṃ vipulam | atra yadyapi caturṣu pādeṣu yamakamasti, tathāpi dvayordvayorevāvṛttiḥ paryavasyatītyudāharaṇadvayamidaṃ draṣṭavyam | evaṃ prathamatṛtīyayoḥ prathamacaturthayordvitīyatṛtīyayordvitīyacaturthayośca vyapetamādiyamakamavaseyam | anullekho vyākhyāta eva ||</p>
</div> <!-- commentary !-->
<p>antayamakaṃ yathā—</p>
<lg type="udāharaṇa" n="2.62.117">
  <l>‘iha muhurmuditaiḥ kalabhai ravaḥ pratidiśaṃ kriyate kalabhairavaḥ |</l>
  <l>sphurati cānuvanaṃ camarīcayaḥ kanakaratnabhavāṃ ca marīcayaḥ || 117 ||’</l>
</lg>
<div type="commentary">
  <p>kalabhāḥ kariśāvakāḥ | ravaḥ śabdaḥ | kalo madhurāvyaktaḥ | bhairavo bhayaṃkaraḥ | anuvanamiti vīpsāyāmavyayībhāvaḥ | camarī camaragavī | cayaḥ samūhaḥ | marīcayaḥ kiraṇāḥ | atrāpi pūrvavadeva dvipādayamakaṃ vyākhyeyamiti ||</p>
</div> <!-- commentary !-->
<p>ekapādayamakamiha śuddhaṃ na saṃbhavati, tasya sthāne dvipādayamakamevodāhiyate | tadādiyamakaṃ yathā—</p>
<lg type="udāharaṇa" n="2.62.118">
  <l>‘madhureṇadṛśāṃ mānaṃ madhureṇa sugandhinā |</l>
  <l>sahakārodgamenaiva śabdaśeṣaṃ kariṣyati || 118 ||’</l>
</lg>
<p>ihāpi madhyayamakamanullekhīti parihniyate |</p>
<div type="commentary">
  <p><q>ekapādayamakamiti</q> | nairantaryeṇāvṛttāvavyapetatvam | sāntaratve tvādimadhyādibhāvaprasaṅa‍ga iti śuddhaṃ na bhavati tatkimanudāharaṇīyamevaitadita āha—<q>tasyeti</q> | āvṛttirekatraiva saṃbhavatītyekapādagocaratā | sā tu pratiyogitayā dvitīyamapekṣata iti pādāntarasvīkāra iti kathaṃcitprakṛtigaṇanāsamādhānametat | madhuścaitraḥ | anena pūrvāvayavena vasanto lakṣyate | eṇadṛśāṃ hariṇalocanānām | madhureṇa madhurāsvādena | sahakārodgamenaivetyevakāreṇāsatāmatīva tāvadvikhyātaprabhāvātiśayāḥ pikapañcamādayaḥ | sahakāraprathamodbhedamātreṇaiva tu māninīmānagrahavārtā niravaśeṣitetyuddīpanatāprakarṣo dhvanyate ||</p>
</div> <!-- commentary !-->
﻿<pb n="207"/>
<p>antayamakaṃ yathā—</p>
<lg type="udāharaṇa" n="2.62.119">
  <l>‘yasyāhuratigambhīragaladapratimaṅa‍galam |</l>
  <l>sa vaḥ karotu niḥsaṅa‍gamudayaṃ prati maṅa‍galam || 119 ||’</l>
</lg>
<div type="commentary">
<p>gambhīro māṃsalaḥ | galaḥ kaṇṭhaḥ | maṅa‍galaṃ kalyāṇam | niḥsaṅa‍gamapratyūham | udayaḥ saṃyattaṃ prati ||</p>
</div> <!-- commentary !-->
<p>evamāvṛttyādhikye 'pi yathā—</p>
<lg type="udāharaṇa" n="2.62.120">
  <l>‘avasitaṃ hasitaṃ prasitaṃ mudā vilasitaṃ hrasitaṃ smarabhāsitam |</l>
  <l>na samadāḥ pramadā hatasaṃmadāḥ purahitaṃ vihitaṃ na samīhitam 120’</l>
</lg>
<div type="commentary">
  <p>avasitaṃ samāptam | mudā prasitamanubaddham | vilasitaṃ hrasitaṃ bhraṣṭam | smareṇa bhāsitaṃ śobhitam | saṃmado harṣaḥ | atra pratipādaṃ sitaṃ sitamityādi dvābhyāmeva yamakaṃ nirvyūḍham | tṛtīyaṃ tu sitamityādikamādhikyameva prayojayati, tacca sarvamanāvṛtti vyavahitamiti vyapetayamakameva bhavati ||</p>
</div> <!-- commentary !-->
<p>āvṛttyekarūpatāyāmapi | tatrādimadhyayamakaṃ yathā—</p>
<lg type="udāharaṇa" n="2.62.121">
  <l>‘sārayantamurasā ramayantī sārabhūtamurusāradharātam |</l>
  <l>sārasānukṛtasārasakāñci sā rasāyanamasāramavaiti || 121 ||’</l>
</lg>
<div type="commentary">
  <p>sārayantamātmasamīpamānayantam | urasā ghanatarastanạ̄dhyena | sārabhūtaṃ jīvitasarvasvatāmāpannam | ururmahān | sāra utkarṣaḥ | anukṛtasārasā sārasakūjitasaṃvādinī | sārasā saśabdā kāñcirmekhalā yasyāḥ sā tathā | sārasānukṛteti ‘jātikālasukhādibhyaḥ parā niṣṭhā vaktavyā’ iti niṣṭhāyāḥ paranipātaḥ | rasāyanaṃ sarvopadravaharaṃ bheṣajam ||</p>
</div> <!-- commentary !-->
<p>madhyāntayamakaṃ yathā—</p>
<lg type="udāharaṇa" n="2.62.122">
  <l>
    <seg type="pāda">‘līlāsmitena śucinā mṛdunoditena</seg>
    <seg type="pāda">vyālokitena laghunā guruṇā gatena |</seg>
  </l>
  <l>
    <seg type="pāda">vyājṛmbhitena jaghanena ca darśitena</seg>
    <seg type="pāda">sā hanti tena galitaṃ mama jīvitena || 122 ||’</seg>
  </l>
</lg>﻿<pb n="208"/>
<p>ādyantayamakamādimadhyāntayamakaṃ cehāsthānayamakatvaprasaṅa‍gānna saṃgacchate | ādimadhyāntayamakāni tu prathamamevodāhṛtāni ||</p>
<div type="commentary">
  <p>śucinā kāntena | mṛdunā komalena | uditaṃ bhāṣitam | laghunā taralena | guruṇā stanajaghanabhārālasena | vyājṛmbhitena prakaṭībhūtavistāraprakarṣeṇa | atra tena teneti madhyāntayorāvṛttam | ihetyāvṛttyekarūpatāyāmekasyādāvitarasyānte vartamānamekarūpasaṃdhipātitvādasthānayamakameva bhavati | evasādimadhyāntayamakamapi nātra saṃgacchate tarhi saṃdhivinākṛtamudāhriyatāmityata āha—<q>ādimadhyānteti</q> ||</p>
</div> <!-- commentary !-->
<p>āvṛttyekarūpatāyāmāvṛttyādhikye ca madhyayamakaṃ yathā—</p>
<lg type="udāharaṇa" n="2.62.123">
  <l>‘sabhāsu rājannasurāhatairmukhairmahīsurāṇāṃ vasurājitaiḥ stutāḥ |</l>
  <l>na bhāsurā yānti surānna te guṇāḥ prajāsu rāgātmasu rāśitāṃ gatāḥ 123’</l>
</lg>
<p>tadetatsarvamapi vyavahitāvṛttervyapetayamakaṃ bhavati ||</p>
<div type="commentary">
  <p><q>āvṛttyādhikya iti</q> | ekaikasminpāde tṛtīyādyāvṛttyā pūrvamādhikyaṃ pādāntarāvṛttisarūpatayā sārūpyaṃ coktam | iha tu sarūpāvṛttyaivādhikyaṃ nirūpyata iti saṃkaraprakāropalakṣaṇamidam | sabhāsu janasamavāyeṣu | asurāhatairmadirāpānaparābhūtaiḥ | mahīsurāṇāṃ brāhmaṇānām | vasunā tejasā rājitaiḥ śobhitaiḥ | bhāsurā dīptāḥ | surān devān | na na yānti niṣedhadvayena yāntyevetyarthaḥ | rāgo 'nurāgastatpraghāna ātmā yāsāṃ tāsu prajāsu rāśitāṃ puñjatāṃ gatāḥ | vyapetamupasaṃharati—tadetaditi ||</p>
</div> <!-- commentary !-->
<lg type="kārikā" n="2.63">
  <l>nādau na madhye nānte yatsaṃdhau vā yatprakāśate |</l>
  <l>avyapetavyapetaṃ tadasthānayamakaṃ viduḥ || 63 ||</l>
</lg>
<lg type="kārikā" n="2.63">
  <l>pāde śloke ca tatprāyaḥ pādasaṃdhau ca badhyate |</l>
  <l>svabhede cānyabhede ca sthūlaṃ sūkṣmaṃ ca sūribhiḥ || 64 ||</l>
</lg>
<div type="commentary">
  <p>kramaprāptamasthānayamakaṃ lakṣayati—<q>nādāviti</q> | ādāvevetyādiniyamena sthānayamakamuktaṃ tadabhāve tvasthānayamakaṃ bhavati | tatkimādyādisthānamidaṃ nāśrayata eva |
netyāha—<q>saṃdhau veti</q> | saṃdhau pādasaṃdaṃśe ekasyādiparasyānta iti | nedaṃ sthānayamakaṃ taddhi pratipādaṃ sthānaniyamena nirūpyata ityuktaprāyam | <q>avyapeta-﻿<pb n="209"/>vyapetamiti</q> | dvābhyāmapyanvīyate | tatprathamaṃ pādaślokatayā dvividhamityāha—<q>pāde śloke ceti</q> | pādasaṃdhau ca yadbadhyate tatsvabhede cānyabhede ca sthūlaṃ sūkṣmaṃ
ca bhavatītyarthaḥ | etadyathāsthānaṃ vivariṣyate—sthūlaṃ sūkṣmaṃ ceti pūrveṇāpi saṃbadhyate | bahuvarṇāvṛtti sthūlam, abahuvarṇāvṛtti sūkṣmam ||</p>
</div> <!-- commentary !-->
<p>atra pāde sthūlāvyapetaṃ yathā—</p>
<lg type="udāharaṇa" n="2.64.124">
  <l>‘vīnāṃ vṛndaṃ caitatkūṭe samaruti sutaruṇi samaruti sutaruṇi |</l>
  <l>cittaṃ vā tena kroḍe 'sminsuramaṇiguṇaruci suramaṇi guṇaruci 124 ||’</l>
</lg>
<p>atra sthūlenaivāvṛttidvayena ślokapādayorvyāptatvādādimadhyāntatā na saṃbhavatītyasthānayamakamidaṃ sthūlāvyapetamucyate ||</p>
<div type="commentary">
  <p>vīnāṃ pakṣiṇāṃ vṛndam | kūṭe śrṛṅa‍ge | samaruti mārutasahite | sutaruṇi śobhanavṛkṣe | kūṭaviśeṣaṇadvayamidam | samaruti samānakūjite | sutaruṇīti priyāsaṃbodhanam | vāśabda ivārthe | suramaṇīnāṃ devamaṇīnāṃ guṇena dāmnā rocate śobhata iti kvip | tasminkroḍe | suramaṇīti saṃbodhanam | guṇeṣu ruciryasya tadguṇaruci cittam | atra samaruti sutaruṇi suramaṇi guṇarucīti dvitīyacaturthapādayorvarṇāṣṭakāvṛttidvayamiti pādavyāpakamavyapetamucyate ||</p>
</div> <!-- commentary !-->
<p>pāda eva sūkṣmāvyapetaṃ yathā—</p>
<lg type="udāharaṇa" n="2.64.125">
  <l>‘svasthaḥ śaile paśyāste 'sau rururururutiratitanutanu matimati |</l>
  <l>loko yadvaddaityānīkaṃ guru gurumayi mayi taritari satisati || 125 ||’</l>
</lg>
<p>atra punaḥ sūkṣmeṇāvṛttyaṣṭakena ślokapādau vyāptāviti asthānayamakamidaṃ sūkṣmāvyapetamucyate ||</p>
<div type="commentary">
<p>rururbahuśrṛṅa‍go mṛgaḥ | ururatirupacitaprītiḥ atitanuratikṛśā tanuryasyā iti saṃbodhanahrasvaḥ | matimati matirucitajñānaṃ tadvatītyapi saṃbodhanam | paśyeti vākyārthakarmakam | guru vipulam | guruḥ śukraḥ | mayo daityaviśeṣaḥ | tadyuktaṃ taritari vijayamāne mayi sati | satīti saṃbodhanam | satī śobhanā | yathā mayadaityānīkavijaye loko 'yaṃ sukhamāste tathāsau rururiti vākyārtho 'bhimataḥ | tadidaṃ varṇadvayāvṛttyā sūkṣmaṃ na cānyonyavyavahitamavyavahitamityavyapetaṃ ca bhavati | tadetadekasminnapi pāde 'nuktadvayādipādavikalpena ca boddhavyam ||</p>
</div> <!-- commentary !-->
﻿<pb n="210"/>
<p>śloke sthūlāvyapetaṃ yathā—</p>
<lg type="udāharaṇa" n="2.64.126">
  <l>‘nagajā na gajā dayitā dayitā vigataṃ vigataṃ lalitaṃ lalitam |</l>
  <l>pramadāpramadāmahatā mahatāmaraṇaṃ maraṇaṃ samayātsamayāt || 126 ||’</l>
</lg>
<p>atrāvṛttyaṣṛkena śloko 'pi vyāpta ityasthānayamakamidaṃ śloke sthūlāvyapetamucyate ||</p>
<div type="commentary">
  <p>nagajāḥ parvatajāḥ | dayitā vallabhāḥ | evaṃvidhā api gajā hastino na dayitā na rakṣitāḥ | vīnāṃ haṃsaprabhṛtīnāṃ pakṣiṇāṃ gataṃ caṅa‍kramaṇaṃ vigatamapagatam | lalitaṃ vilasitam | lalitaṃ bhraṣṭam | pramadā kāntā | apramadā harṣaśūnyā | āmaścittavyathārūpo rogastena hatā | mahatāṃ prakarṣaśālinām | araṇaṃ saṅa‍grāmavarjitam | maraṇaṃ vināśaḥ | samayāddaivāt | samayātsaṃgatamāsīt ||</p>
</div> <!-- commentary !-->
<p>śloka eva sūkṣmāvyapetaṃ yathā—</p>
<lg type="udāharaṇa" n="2.64.127">
  <l>‘vividhadhavavanā nāgagardharddhanānāvivitatagaganānānāmamajjajjanānā |</l>
  <l>
    <seg type="pāda">ruruśaśalalanānā nāvabandhundhunānā</seg>
    <seg type="pāda">mama hi hitatanānānānana svasvanānā || 127 ||’</seg>
  </l>
</lg>
<p>atra sūkṣmatarābhiraṣṭāviṃśatyāvṛttibhiḥ śloko vyāpta ityasthānayamakamidaṃ śloke sūkṣmāvyapetamucyate ||</p>
<div type="commentary">
<p>[<note>etatkoṣṭakāntargatapāṭhaḥ kāśīmudritapustake prakāśakapramādānmūle patita upalabhyate</note>balabhadraṃ prati kṛṣṇavākyaṃ samudratīrabhūvarṇanaparam | vividhāni dhavānāṃ tarubhedānāṃ vanāni yasyāṃ sā | nāgeṣu sarpeṣu gardhenābhilāṣeṇa bubhukṣayā ṛddhaiḥ sabhṛddhairnānāvidhairvibhiḥ pakṣibhirvitataṃ vyāptaṃ gaganaṃ yasyāṃ sā | anāmena anamanena majjanto janā yasyāṃ sā | bahūdaketyarthaḥ | yadvā asya viṣṇornāma nimajjantaḥ | tatparā iti yāvat | tādṛśā janā yasyāṃ sā | avidyamānā naro 'rvācīnā manuṣyā yasyāṃ sā | samāsāntavidheranityatvāt ‘nadyṛtaśca’ iti na kap | yadvā | avidyamāna o viṣṇuryasyāṃ sā | yadvā | anāmani viṣṇunāmani majjabhdyastatparebhyo jātaṃ nānaṃ yasyāṃ sā | naṃ jñānam | tattvajñānamiti yāvat | na naṃ anaṃ na anaṃ nānam | rurūṇāṃ ﻿<pb n="211"/>śaśānāṃ ca lalanaṃ krīḍanaṃ yatra sā | nau āvayorabandhuṃ vairiṇaṃ dhunānā nāśayantī hi niścitaṃ mama hitaṃ tanoti sā | avidyamānamānanaṃ mukhaṃ yasya saḥ | mukhaṃ vinaiva jāyamāna ityarthaḥ | īdṛśo yaḥ svasvanaḥ śabdastatra anāḥ prāṇā yasyāṃ sā | udakaśabdavatītyarthaḥ ||]</p>
</div> <!-- commentary !-->
<div type="commentary">
  <p><q>vividheti</q> | vividhāni dhavavanāni yasyāṃ sā tathā | dhavo viṭkhadiraḥ | nāgān sarpān hastino vā gṛdhyantyabhilaṣantīti nāgagardhāḥ | arddhā upacitā nānāvayo vicitrāḥ pakṣiṇastairvitataṃ vyāptaṃ gaganaṃ yasyāṃ sā tathā | kallolaparamparābhiranāmaṃ namanaśūnyam | majjantaḥ snānto janā yasyāṃ sā | anā strīrūpā | rurūṇāṃ śaśānāṃ ca lalanamutphālo yasyāṃ sā tathābhūtā | nau āvayorabandhuṃ śatruṃ dhunānā kṣipantī | hariprabodhe balabhadrasya kṛṣṇaṃ pratyuktiḥ | yasmānmama hitatanā hitaṃ tanoti | anānano mukhaśūnyaḥ yaḥ sva ātmā tena svanānā śabdāyamānā | śīle cānaś | ‘anityamāgamaśāsanam’ iti mugabhāvaḥ | yadi vā anānano mukhaṃ vinā kṛtaḥ svakīyaḥ svano yasyāḥ sā | anitītyanā prāṇayuktā | antarṇītevārthaṃ caitat | varṇadvayaparyantamāvṛttiḥ sūkṣmatā | saivaikavarṇagocarā sūkṣmatarā ||</p>
</div> <!-- commentary !-->
<p>pādasaṃdhāvanyabhedocchedena sthūlaṃ yathā—</p>
<lg type="udāharaṇa" n="2.64.128">
  <l>‘upoḍharāgāpyabalā madena sā madenasā manyurasena yojitā |</l>
  <l>na yojitātmānamanaṅa‍gatāpitāṃ gatāpi tāpāya mamāsa neyate || 128 ||’</l>
</lg>
<p>atrāntādisaṃdaṃśādavyapetaṃ pravartate | vyapetaṃ tu pādasaṃdhiṣu nivartata ityasthānayamakamidaṃ sthūlāvṛtteḥ, saṃdhisthūlāvyapetamucyate ||</p>
<div type="commentary">
  <p><q>pādasaṃdhāviti</q> | ‘svabhede cānyabhede ca’ ityatra vyapetāvyapetayoḥ svatvamanyatvaṃ ca vyākhyeyaṃ prakaraṇāt | tattve prasaṅa‍ge ca yathāsaṃbhavaṃ saptamī yojanīyā | madena prāptarāgāpi tata eva manmathonmādena tāpitā uttāpaṃ gatāpi yadātmānamabalā na yojitavatī tannūnaṃ madenasā madīyaduritena bhūyo 'pi mānarasaṃ prāpitā syāt | ata eveyate vaktumaśakyāya saṃtāpāya nāseti kākvā tāpaprakarṣabhaṇanam | <q>yojiteti</q> | yojayatergatyarthatvamāśritya kartari ktaḥ | ‘gatyarthākarmaka-’ ityādau cakārasyānuktasamuccayārthatvādvā | atra prathamadvitīyayostṛtīyacaturthayoścāntarato vicchidya pāṭhe kriyamāṇe saṃdhiṣu vyapetaprasaṅa‍gaḥ syāt | nirantarapaṭhitau tu sa nivartate | ﻿<pb n="212"/>yathaiva ca vṛttaucitīvaśātsaubhāgyamunmiṣati, tena vyapetabādhādavyapetapuraskārastadidamāha—<q>atretyādi</q> | saṃdaṃśaḥ saṃdhānam ||</p>
</div> <!-- commentary !-->
<p>anyabhedānucchedena sūkṣmaṃ yathā—</p>
<lg type="udāharaṇa" n="2.63.129">
  <l>‘matāṃ dhunānāramatāmakāmatāmatāpalabdhāgrimatānulomatā |</l>
  <l>matāvayatyuttamatāvilomatāmatāmyataste samatā na vāmatā || 129 ||’</l>
</lg>
<p>atra vyapetānucchedenaiva pādasaṃdhiṣvavyapetamutpadyate ityasthānayamakamidaṃ sūkṣmāvṛtteḥ saṃdhisūkṣmāvyapetamucyate ||</p>
<div type="commentary">
<p>matāṃ saṃmatāmāramatāṃ yogināmakāmatāṃ vītarāgatāṃ dhunānādhaḥkurvāṇā | atāpo 'nāyāsastena labdhe 'grimatānulomate śreṣṭhatānukūlye yayā sā | ataevottamatāyā vilomatāmatirekamayatī na gacchantī īdṛśī tavātāmyataḥ saṃsārakhedenābādhyamānasya matau samatā na tu vāmatā vaiṣamyamiti | atra pratipādamādimadhyānteṣu vyapetayamakamupalabhyate | saṃdhiṣu ca saṃdaṃśapāṭhādasthānayamakavyapetaṃ ca | na ca pūrvopalabdhaṃ bādhyate | na vā saṃdhau viratiriti prasaṅa‍gaḥ saṃgacchate | tena vyapetānucchedakametadavyapetam | atrāpi vṛttaucitī sarvasvāyate ||</p>
</div> <!-- commentary !-->
<p>svabhede pūrvabhedānucchedena sthūlaṃ yathā—</p>
<lg type="udāharaṇa" n="2.64.130">
  <l>‘satamāḥ satamālo yaḥ pārāpārāyataḥ sa dāvo 'dāvaḥ |</l>
  <l>lokālokānukṛtiḥ sahyaḥ sahyayamanabhrakūṭaiḥ kūṭaiḥ || 130 ||’</l>
</lg>
<p>atra viṣamapādayoḥ samapādāvante 'vatiṣṭhamānāvādiyamakādyantayamakayorādimadhyāntayamakatāmāpādayantaḥ pārāpāreti sahyaḥ sahya ityāvṛttī sthūle evādimadhyayamakavyapadeśaṃ ca labhete ityasthānayamakamidam | svabhede pūrvabhedānucchedi sthūlāvyapetamucyate ||</p>
<div type="commentary">
  <p><q>satameti</q> | tamo 'tra gahanatā tayā satamāḥ sāndhakāram | pārā nāma nadī tasyāḥ pāre āyato vistīrṇo dāvo vanaṃ tadbahulatvādadāvo vanavahniprabhāvarahito lokālokaścakravālākhyaḥ parvatastadanukṛtistatsadṛśo yaḥ so 'yaṃ sahyanāmā girirabhrakūṭaśūnyaiḥ kūṭaiḥ śṛṅa‍gairlakṣitaḥ | hiśabdo vākyālaṃkāre | atra prathamatṛtīyayorādau dvitīyacaturthayorādyantayorvyapetayamakameva vartate | tadanucchedenaiva saṃdaṃśa-﻿<pb n="213"/>pāṭhādiyamakayorādyantayamakayoścāvyapetādimadhyāntayamakatā prakāśate | yato dvitīyacaturthapādayorādimadhyāntayamakameva madhyayamakabhūmikāmavagāhate | atrāpi vṛttaucitī gaveṣaṇīyā | tadetadvivaraṇe vyaktameveti ||</p>
</div> <!-- commentary !-->
<p>tadeva svānyabhedocchedi sūkṣmaṃ yathā—</p>
<lg type="udāharaṇa" n="2.64.131">
  <l>‘sanākavanitaṃ nitambaruciraṃ ciraṃ suninadairnadairvṛtamamum |</l>
  <l>mahāphaṇavato 'vato rasaparā parāstavasudhā sudhādhivasati || 131 ||’</l>
</lg>
<p>atra pādāntādiṣu vyapetaṃ yadā madhyeṣvavyapetaṃ tadubhayamapi pādāntādisaṃhitāyāmavyapetamabhinnajātīyaṃ jāyate | na ca prācīnāṃ madhyayamakatāṃ jahātītyasthānayamakamidaṃ sūkṣmāvṛtteranyato bhedena svabhedānucchedi sūkṣmāvyapetamucyate | ubhayamapi caitadevaṃvidheṣveva chandaḥsu draṣṭavyam ||</p>
<div type="commentary">
  <p><q>sanāketi</q> | nākavanitāḥ svargastriyastābhiḥ sahitam, yato nitambe svacchandaviharaṇocite ruciraṃ manojñam, suninadaiḥ śobhanaśabdairmahāphaṇavān vāsukiravato
rakṣato rasaparā rasanīyeṣu śreṣṭhā | parāstavasudhā tyaktabhūbhāgā | sudhā pīyūṣam | atra pratipādaṃ nitaṃ nitamityādikamavyapetam | saṃdhiṣu ca viratipāṭhe ciraṃ ciramityādi vyapetaṃ pratīyate | tatra saṃdaṃśe kriyamāṇe vyapetaṃ nivartate | avyapetaṃ tu madhyayamakamavatiṣṭhata eva | tatsarvamidamavyapetameva jāyate | atrāpi vṛttaucitī pūrvavadeva śaraṇamityupasaṃhāre darśayati—<q>ubhaṃyamapi caitaditi</q> | sthūlasūkṣmabhāvena saṃdhiyamakamubhayam ||</p>
</div> <!-- commentary !-->
<p>pāde sthūlavyapetaṃ yathā—</p>
<lg type="udāharaṇa" n="2.64.132">
  <l>‘akhidyatāsannamudagratāpaṃ raviṃ dadhāne 'pyaravindadhāne |</l>
  <l>bhṛṅa‍gāvaliryasya taṭe nipītarasā namattāmarasā na mattā || 132 ||’</l>
</lg>
<p>atra mā bhūdavyapetaprasaṅa‍ga ityekamevākṣaraṃ vihāya sthūlāvṛttidvayena ślokapādayorvyāptatvādādimadhyāntatā na saṃbhavatītyasthānayamakamidaṃ sthūlavyapetamucyate ||</p>
<div type="commentary">
  <p><q>akhidyateti</q> | yasya girestaṭe ravimādityamudagratāpaṃ dadhāne 'pi bhṛṅa‍gāvalirbhramaramālā nākhidyata | yato 'ravindadhāne padmānāṃ nidhānabhūte nipītarasā āsvādita﻿-<pb n="214"/>makarandā | ata eva mattā namanti tāmarasāni yasyāḥ sakāśātsā tathā | bharanamitapadmakuharapraveśānmadhurasasevayā ca bhramaramālayā khedo nādhigataḥ | atra dvitīyacaturthapādayoḥ ‘raviṃ dadhāne ravindradhāne’ iti, ‘rasā namattā rasā na mattā’ iti dvābhyāmeva vṛttibhyāṃ vyāptatvādādyādivibhāgāsaṃbhave asthānayamakamevedam | vyapetaṃ tu kathaṃ bhavatītyata āha—<q>mā bhūditi</q> ||</p>
</div> <!-- commentary !-->
<p>pāda eva sūkṣmavyapetaṃ yathā—</p>
<lg type="udāharaṇa" n="2.64.133">
  <l>‘kareṇuḥ prasthito 'neko reṇurghaṇṭāḥ sahasraśaḥ |</l>
  <l>kare 'ṇuḥ śīkaro jajñe reṇustena śamaṃ yayau || 133 ||’</l>
</lg>
<p>atra viṣamapādayoḥ kareṇuḥ kare 'ṇurityādāvāvṛttam | samapādayostu reṇureṇuriti | tattu svāpekṣayā na madhyamanyāpekṣayā nādirityasthānayamakamidaṃ sūkṣmavyapetamucyate ||</p>
<div type="commentary">
  <p><q>kareti</q> | kareṇurhastī prasthitaścalitastena ghaṇṭā reṇuraśabdāyanta | sahasraśa iti kriyāviśeṣaṇam | sthūlahaste 'ṇuḥ sītkāravikīrṇatayā paramāṇusādbhūtaḥ | tena śīkareṇa | nanu viṣamapādayorādyakṣareṇa vinākaraṇena madhye samapādayoḥ punarādāveva reṇurityāvṛttirasti tatkathamasthānayamakamidamityata āha—<q>tattviti</q> | anto vṛttairasaṃbhāvitatvādādau madhye vā sā vācyā | na ceyamapi saṃbhavati | reṇureṇuriti śabdabhāgamapekṣya pravṛttāyāmāvṛttau tadvirahāt ||</p>
</div> <!-- commentary !-->
<p>śloke sthūlavyapetaṃ yathā—</p>
<lg type="udāharaṇa" n="2.64.134">
  <l>‘jayanti te sadā dehaṃ namasyanti jayanti te |</l>
  <l>bhavānyato namasyanti sadādehaṃ bhavānyataḥ || 134 ||’</l>
</lg>
<p>atra sthūlavyapetāvṛtticatuṣṭayena śloko 'pi vyāpta ityādimadhyāntābhāvādasthānayamakamidaṃ sthūlavyapetamucyate ||</p>
<div type="commentary">
  <p>he jayanti, ye tava dehaṃ durgātārādirūpeṇa prapañcamānāṃ mūrtiṃ sadā namasyanti te jayanti sarvotkarṣeṇa vartante | yatasta eva bhavānsaṃsārasaraṇimasyanti kṣipanti | bhavātparameśvarāt anyatā bhedastenonamataḥ śreyasa ādānaṃ grahaṇaṃ yatra tādṛśī īhā ceṣṭā yatreti dvayamasanakriyāviśeṣaṇam | atra jayanti te iti prathamadvitīyayorādyantau ﻿<pb n="215"/>sadādehamiti prathamacaturthayorantādī namasyantīti dvitīyatṛtīyayorbhavānyata iti ca tṛtīyacaturthayorādyantau ca sthūlāvṛttyā vyāptāviti anāvṛttabhāgābhāvācchloke sthūlavyapetamasthānayamakamidam ||</p>
</div> <!-- commentary !-->
<p>śloka eva sūkṣmamavyapetaṃ yathā—</p>
<lg type="udāharaṇa" n="2.64.135">
  <l>‘yāmānītānītāyāmā lokādhīrādhīrālokā |</l>
  <l>senāsannāsannā senāsāraṃ hatvāha tvā sāram || 135 ||’</l>
</lg>
<p>atra yadyapi yāmāyāmetyādau vyapetamādyantayamakaṃ nītānītetyādau ca madhyayamakamavyapetaṃ vidyate, tathāpi maṇḍūkaplutyā gatapratyāgateryateśca naitadullikhati api tu śloko 'pi dvābhyāṃ dvābhyāmakṣarābhyāṃ sūkṣmavṛttyā vyāpta iva lakṣyate | tenāsthānayamakamidamādimadhyāntānāmabhāvātsūkṣmāvṛtteḥ sūkṣmavyapetamucyate ||</p>
<div type="commentary">
  <p><q>yāmeti</q> | mānibhiritā saṃgatā | yadvā yāmena praharamātreṇānītā prāpitā | śatrūñjitvetyarthaḥ | ānītaḥ prāpita āyāmo vṛddhiryasyāḥ sā tathā | pālanena lokānāmādhimīrayati kṣipatīti lokādhīrādhīrairaprāptasamarasaṃbhramairālokyata iti dhīrālokā | saha inā senānyā vartata iti senā, asannā avasādarahitā evaṃbhūtā yā senā sā āsannā nikaṭavartinī satī āramarisamūhaṃ hatvā tvā tvāṃ sāraṃ kāryasiddhiṃ āha bravīti | nanu yāmā yāmā, lokāloketyādikamādyantayornītānītetyādikaṃ tu padacatuṣṭayasyāpi madhya iti vyapetam, ādyantavyapetayamakaṃ tu madhyayamakamiti sthānayamakamevedam | saṃkaro 'pi na pṛthag yamakatāṃ prayojayatītyata āha—<q>atra yadyapīti</q> | yāmetyādikamādāvanusaṃdhāya varṇacatuṣkavyavadhinā pādānte 'nusaṃdhīyamānaṃ maṇḍūkaplutiṃ prayojayatīti na tathā sollekham | yāmānītetyādisthūlacatuṣkapratyāgatena nītāyāmetyādinātyantamudbhaṭena yamakacchāyā tirodhīyata iti ca na sollekham | madhyādikamavyapetaṃ sollekhamityapi na vācyam | yāmānītetyādibandhacchāyārthakayatikaraṇenānullekhatvāt | ślokastu dvābhyāṃ dvābhyāmāvṛttibhyāṃ vyāpta iti samudāyasollekhataiva | tadidamuktaṃ maṇḍūkaplutyā gatapratyāgateryateśceti madhye yatikṛto vyavāyo boddhavyaḥ | atrāpi vṛttaucityamanusaraṇīyam ||</p>
</div> <!-- commentary !-->
﻿<pb n="216"/>
<p>pādasaṃdhau sthūlavyapetaṃ yathā—</p>
<lg type="udāharaṇa" n="2.64.136">
  <l>‘haṭhapītamahārāṣṭrīdaśanacchadapāṭalā |</l>
  <l>pāṭalākalikānekairekaikā lilihe 'libhiḥ || 136 ||’</l>
</lg>
<p>atrāpi prāgvadeva yativicchedātpūrvottarārdhayorasaṃhitāyāṃ pāṭalā pāṭaletyāvṛtternāvyapetayamakatvam | na caitatpādayorādāvante vā śakyate vaktum | api tvekasyādāvanyasya vāntyasthāne yamakamidaṃ sthūlāvṛtteḥ sthūlavyapetamucyate | na caitadvācyamupoḍharāgetyādau kāñcīyamake 'pyayaṃ nyāya iti | tasyaiva tathābhūtalakṣaṇatvāt ||</p>
<div type="commentary">
  <p><q>haṭheti</q> | haṭhapānena tāmbūlarāgo niḥśeṣitastena prāptaparabhāgasahajarāgonmeṣaḥ | vyavadhāyakaśabdābhāve kathamidaṃ vyapetamityata āha—<q>atrāpi prāgvaditi</q> | nanūpoḍharāgetyādau pūrvodāhṛte 'pi yativicchedādasti vyavadhānātko 'sya viśeṣa ityāśaṅa‍kyāha—<q>na ceti</q> |</p>
</div> <!-- commentary !-->
<p>kāñcīyamaka evāvyapetāsthānayamakabhede sūkṣmavyapetaṃ yathā—</p>
<lg type="udāharaṇa" n="2.64.137">
  <l>‘dharādharākāradharā dharābhujāṃ bhujā mahīṃ pātumahīnavikramāḥ |</l>
  <l>kramātsahante sahasā hatārayo rayoddhurā yānadhurāvalambinaḥ || 137 ||’</l>
</lg>
<p>atrāntyapāde dhurā dhureti sūkṣmavyapetaṃ vartate |</p>
<div type="commentary">
  <p>dharādharaḥ śeṣo mahīṃ pātuṃ sahata ityanvayaḥ ||</p>
</div> <!-- commentary !-->
<p>svabhedānyabhedayoḥ sthūlaṃ sūkṣmaṃ ca yathā—</p>
<lg type="udāharaṇa" n="2.64.138">
  <l>‘sālaṃ vahantī suratāpanīyaṃ sālaṃ taḍidbhāsuratāpanīyam |</l>
  <l>rakṣobharakṣobharasatrikūṭā laṅa‍kākalaṅa‍kākalikādrikūṭā || 138 ||’</l>
</lg>
<p>atra sālaṃ sālamiti svabhede suratāpanīyaṃ suratāpanīyamiti sthūlaḥ | rakṣobharakṣobha laṅa‍kākalaṅa‍keti anyabhede kūṭā kūṭeti sūkṣmavyapete bhedo vartate | tadidamasthānayamakaṃ sthūlasūkṣmamucyate ||</p>
<div type="commentary">
  <p><q>sālamiti</q> | sālaḥ prākāraḥ | surāṇāṃ tāpanaṃ saṃtāpajananaṃ tasmai hitamala﻿-<pb n="217"/>matyarthaṃ sā laṅa‍kā | tapanīyaṃ suvarṇam | tāpanīyaṃ ca tadbhāsuraṃ ceti karmadhārayaḥ | rakṣasāṃ bharaḥ samūhastasya kṣobhaḥ prakarṣajaḥ kolāhalaḥ | trikūṭaḥ suvelaḥ | akalaṅa‍kā doṣarahitā | akalikāni kalirahitānyadrikūṭāni suvelaśikharāṇi yasyāṃ sā tathā |</p>
</div> <!-- commentary !-->
<p>yatsūkṣmaṃ bhāgaṃ bahvāvṛtti tadapi sthūlasūkṣmameva | yathā—</p>
<lg type="udāharaṇa" n="2.64.139">
  <l>‘madhurayā madhubodhitamādhavī madhusamṛddhisamedhitamedhayā |</l>
  <l>madhukarāṅa‍ganayā muhurunmadadhvanibhṛtā nibhṛtākṣaramujjage || 139 ||’</l>
</lg>
<div type="commentary">
  <p><q>yatsūkṣmaṃ bhāgamiti</q> | bhāgaśo vivicyamānaṃ sūkṣmameva, vṛttibhūyastayā tu sthūlamiva prathata iti sūkṣmekṣikayābhidhānam ||</p>
</div> <!-- commentary !-->
<lg type="kārikā" n="2.65">
  <l>sthānāsthānavibhāgo 'yamavyapetavyapetayoḥ |</l>
  <l>krameṇoktastayoreva pādabhedo 'tha kathyate || 65 ||</l>
</lg>
<div type="commentary">
  <p>kramaprāptamidānīṃ pādayamakamudāhiyata ityāha—<q>sthānāsthāneti</q> ||</p>
</div> <!-- commentary !-->
<p>tatra vyapetabhedeṣu prathamapādayorāvṛttiryathā—</p>
<lg type="udāharaṇa" n="2.65.140">
  <l>‘na mandayāvarjitamānasātmayā namandayāvarjitamānasātmayā |</l>
  <l>urasyupāstīrṇapayodharadvayaṃ mayā samāliṅa‍gyata jīviteśvaraḥ || 140 ||’</l>
</lg>
<div type="commentary">
  <p><q>na mandeti</q> | mandayā tatkālocitapratipattividhurayā āvarjito māna īrṣyāroṣalakṣaṇo yayā sā tathā | sātmā ātmavatī | anayoḥ karmadhārayaḥ | namanpādānte luṭhannapi dayāvarjitau mānasātmānau yasyā iti bahuvrīherḍāp ||</p>
</div> <!-- commentary !-->
<p>tatraiva dvitīyatṛtīyayoryathā—</p>
<lg type="udāharaṇa" n="2.65.141">
  <l>‘dṛś‍yastvayāyaṃ purataḥ payasvānānākalālī rucireṇa netrā |</l>
  <l>nānākalālī rucireṇanetrā devī yadasmādajani svayaṃ śrīḥ || 141 ||</l>
</lg>
<div type="commentary">
  <p>ānākaṃ svargāvadhi lalanamullāsastacchīlaḥ rucireṇa manohareṇa netrā nāyakena nānākalānāṃ cātuḥṣaṣṭikīnāmālī paramparā | eṇanetrā hariṇalocanā | dvayamapi śrīviśeṣaṇam ||</p>
</div> <!-- commentary !-->
<p>evaṃ tṛtīyacaturthayorapi yathā—</p>
<lg type="udāharaṇa" n="2.65.142">
  <l>‘smarānalo mānavivardhito yaḥ sa nirvṛtiṃ te kimapākaroti |</l>
  <l>samaṃ tatastāmarase kṣaṇena samantatastāmarasekṣaṇe na || 142 ||’</l>
</lg>
﻿<pb n="218"/>
<div type="commentary">
  <p>samaṃ samakālaṃ kṣaṇena tato vistīrṇastāmanubhavaikasākṣicintānuvṛttilakṣaṇāṃ nirvṛtimarase iti sopālambhasaṃbodhanam | samantataḥ sarvatastāmarasekṣaṇe kamalanetre na kimapākarotīti pūrveṇa saṃbandhaḥ ||</p>
</div> <!-- commentary !-->
<p>vyapetabhedeṣu prathamatṛtīyayoryathā—</p>
<lg type="udāharaṇa" n="2.65.143">
  <l>‘sabhā surāṇāmabalā vibhūṣitā guṇaistavārohi mṛṇālanirmalaiḥ |</l>
  <l>sa bhāsurāṇāmabalā vibhūṣitā vihārayannirviśa saṃpadaḥ purām || 143 ||’</l>
</lg>
<div type="commentary">
  <p>abalā balākhyena dānavena rahitā vibhunā śakreṇādhyāsitā surāṇāṃ devānāṃ sabhā mṛṇālanirmalaistava guṇairārohi yataḥ, ataḥ sa tvaṃ purāmabalā vibhūṣitāḥ striyo 'laṃkṛtā vihārayan bhāsurāṇāṃ satāṃ saṃpado nirviśetyāśaṃsā ||</p>
</div> <!-- commentary !-->
<p>tatraiva prathamacaturthayoryathā—</p>
<lg type="udāharaṇa" n="2.65.144">
  <l>‘kalaṃ kamuktaṃ tanumadhyanāmikāstanadvayīṃ ca tvadṛte na hantyataḥ |</l>
  <l>na yāti bhūtaṃ gaṇane bhavanmukhe kalaṅa‍kamuktaṃ tanumadhyanāmikā || 144 ||’</l>
</lg>
<div type="commentary">
  <p>kalaṃ madhurāvyaktaṃ uktaṃ bhāṣitaṃ tanormadhyasya bhareṇa nāmikāstanadvayīṃ ca tvāṃ vihāya kaṃ nāyakaṃ hanti vaśīkaroti | ato jitendriyeṣu prathamagaṇanīye tvayi sati kalaṅa‍kamuktaṃ nirdoṣaṃ tanumadhi śarīramadhikṛtya bhūtamanāmikā 'nāmikāṅa‍guliḥ na yāti parasya tvatsadṛśasyābhāvāt | nirdoṣo hi loke ūrdhvāṅa‍gulyā nirdiś‍yate ||</p>
</div> <!-- commentary !-->
<p>evaṃ dvitīyacaturthayorapi yathā—</p>
<lg type="udāharaṇa" n="2.65.145">
  <l>‘yā bibharti kalavallakīguṇasvānamānamatikālimālayā |</l>
  <l>nātra kāntamupagītayā tayāsvānamā namati kālimālayā || 145 ||’</l>
</lg>
<div type="commentary">
  <p>vallakīguṇasvāno vīṇāśabdastasya mānaṃ yā bibharti | kālimnaḥ ś‍yāmatāyā ālayā kajjalaprabhṛtīnatītya varṇaprakarṣeṇa yā sthitā, tayā gātumupakrāntayā bhramaramālayā hetubhūtayā kā nāmātra parvataṃ kāntaṃ na namati na praṇamatīti na, na sukhena ānamyate iti asvānamā yā prāgāsīt sāpyuddīpanaprakarṣe niḥśeṣitamānā namatītyarthaḥ ||</p>
</div> <!-- commentary !-->
<lg type="kārikā" n="2.66">
  <l>ardhābhyāsaḥ samudgaḥ syāttasya bhedāstrayo matāḥ |</l>
  <l>vyapetaścāvyapetaśca ubhayātmā ca sūribhiḥ || 66 ||</l>
</lg>
﻿<pb n="219"/>
<p>teṣu vyapeto yathā—</p>
<lg type="udāharaṇa" n="2.66.146">
  <l>‘anekapādabhramadabhrasālaṃ mānye dṛśābhīrupatattrikūṭam |</l>
  <l>anekapādabhramadabhrasālaṃ mānye dṛśā bhīru patattrikūṭam || 146 ||’</l>
</lg>
<div type="commentary">
  <p>anekeṣu pādeṣu pratyantaparvateṣu bhramantyabhrāṇi meghā eva sālo varaṇaḥ prākāraḥ, mānyāḥ pūjārhā īdṛśā yathādṛś‍yaṃ tathaiva manohāriṇo 'bhīravo bhayarahitāḥ patattrikūṭāḥ pakṣisaṅa‍ghā yatra, anekapā hastinasteṣāmadabhra utkaṭo madastaṃ bharanti dhārayantīti mūlavibhujāditvātkapratyaye anekapādabhramadabhrāḥ sālā vṛkṣā yatra | mānye bhīrviti saṃbodhanadvayam | mānaḥśṛṅa‍gārabhāvastadarhā dṛśā trikūṭaṃ parvatamālokayeti ||</p>
</div> <!-- commentary !-->
<p>avyapeto yathā—</p>
<lg type="udāharaṇa" n="2.66.147">
  <l>‘ghanaṃ vidāryārjunabāṇapūgaṃ ghanaṃ vidāryārjunabāṇapūgam |</l>
  <l>sasāra bāṇo 'yugalocanasya sasārabāṇo 'yugalocanasya || 147 ||’</l>
</lg>
<div type="commentary">
  <p>vidārī kandabhedaḥ, arjunaḥ kakubhaḥ, bāṇo gulmaviśeṣaḥ, pūgo guvākaḥ | vṛkṣadvandvatvātpākṣika ekavadbhāvaḥ | arjunaḥ pārthastasya bāṇapūgaṃ śaऱsamūhastaṃ vidārya bhittvā | ayugalocanastrinetraḥ kirātasvarūpadharastasya sasāra gataḥ sārabāṇa utkṛṣṭaśabdastena sahito 'yugadvitīyaḥ, alocanasya durjñānasya ||</p>
</div> <!-- commentary !-->
<p>vyapetāvyapeto yathā—</p>
<lg type="udāharaṇa" n="2.66.148">
  <l>‘kalāpināṃ cārutayopayānti vṛndāni lāpoḍhaghanāgamānām |</l>
  <l>vṛndānilāpoḍhaghanāgamānāṃ kalāpināṃ cārutayo 'payānti || 148 ||’</l>
</lg>
<p>pādatrayābhyāsastu nātisundara iti tadbhedā nodāhriyante ||</p>
<div type="commentary">
  <p>ke pānīye lapanaśīlā haṃsāsteṣāṃ vṛndāni cārutayā manojñabhāvenopayānti saṃgacchante | lāpena parasparasaṃlāpamātreṇoḍhaḥ prāpto ghano nirantara āgama āgamanaṃ yeṣām | vṛndānilo vātyā tenāpọdho nirākṛto ghanāgamo meghadurdinaṃ kalāpino mayūrā ārutayaḥ samantataḥ kekāyitāni apayānti tirobhavanti | ekaśloke pādatrayābhyāsasyāsaṃbhavācchlokāntare ca tathā saundaryābhāvātpādatrayābhyāso na cintanīya ityata āha—<q>pādatrayeti</q> ||</p>
</div> <!-- commentary !-->
<lg type="kārikā" n="2.67">
  <l>ekākāracatuṣpādaṃ mahāyamakamucyate |</l>
  <l>ślokābhyāsaśca tatrādyaṃ punarabhyāsamarhati || 67 ||</l>
</lg>﻿<pb n="220"/>
<div type="commentary">
  <p>idānīṃ kramaprāptaṃ mahāyamakaṃ lakṣayannāha—<q>ekākāreti</q> | dvividhamekākāraṃ bhavati | ekabhāvṛtticatuṣkeṇa, aparabhāvṛttyaṣṭakena | tadidamuktamādyaṃ punaranāvṛttamiti | pratipādamavāntarāvṛttibhedenaivāṣṭakanirvāhāt ||</p>
</div> <!-- commentary !-->
<p>tatrāvyapetabhede mahāyamakaṃ yathā—</p>
<lg type="udāharaṇa" n="2.67.149">
  <l>‘sabhāsamānāsahasāparāgātsabhāsamānā sahasā parāgāt |</l>
  <l>sabhāsamānā sahasāparāgātsabhāsamānā sahasāparāgāt || 149 ||’</l>
</lg>
<div type="commentary">
  <p>bhāsaḥ kāntiḥ, mānaścittasamunnatiḥ pūjā vā, āsaḥ śatruvidhūnanam, hasaḥ smeratā, etaiḥ saha vartate iti sabhāsamānāsahasā yato 'parāgaṃ cittakāluṣyamatti | bhāsamānaiḥ śobhamānaiḥ saha vartate sabhāsamānā | sahasā mārgaśīrṣeṇa hetunā prāvṛḍ‌vi cchedaprādurbhūtān parāgān rajaḥkaṇānatati prāpnotīti parāgāt | bhā kāntistayā samānā sarūpāstaiḥ saha vartata iti sabhāsamānā | ṣo 'ntakarmaṇi | syanti parāniti sāḥ, taiḥ saha vartata iti sahasā | evaṃbhūtā asamānā anupamā sabhā janasamavāyo 'parāgādaparasmātparvatāt sahasā śīghraṃ parāgātparāgateti ||</p>
</div> <!-- commentary !-->
<p>vyapetabhede dvitīyaṃ mahāyamakaṃ yathā—</p>
<lg type="udāharaṇa" n="2.67.150">
  <l>
    <seg type="pāda">‘pravaṇamadabhramadacaladviparājitamūḍhavimalamahitataraṅa‍gaṃ</seg>
    <seg type="pāda">virasaṃ sadātimiśritamacyutadhāma pratītaśikhicaritavanam |</seg>
  </l>
  <l>
    <seg type="pāda">pravaṇamadabhramadacaladviparājitamūḍhavimalamahitataraṅa‍gaṃ</seg>
    <seg type="pāda">virasaṃ sadātimiśritamacyutadhāmapratītaśikhicaritavanam || 150 ||’</seg>
  </l>
</lg>
<div type="commentary">
  <p>pravaṇaṃ prakṛṣṭataravanam | ‘pranirantaḥśara—’ ityādinā ṇatvam | adabhreṇa mahatā madena darpeṇa calanto ye vayaḥ pakṣiṇastaiḥ parājitā mūḍhavayobālāḥ pakṣiṇo yatra tam, alamatyarthaṃ pūrvoktarūpānamụ̄dhān vīn pakṣiṇo malate dhārayatīti vā | ahitataraṅa‍gaṃ bhujaṅa‍gavyāptāvartasthānam | virasamatalasparśatayā bhūbhāgarahitam | sadā sarvakālaṃ timibhirmahāmatsyaiḥ śritamāśritam | acyutasya bhagavato nārāyaṇasya dhāma viśrāntisthānam | pratītaḥ prakhyātaḥ śikhī vaḍavānalastena caritavanaṃ bhakṣitajalotpīḍamiti prathamaḥ ślokārthaḥ | pravaṇamadāḥ madāyattadarpāḥ satatanisyandamānamadajalāśca bhramanto ye mainākaprabhṛtayo 'calā dvipāḥ karimakarāśca taiḥ śobhitam | ụ̄dhā vimalā svabhāvanirmalā mahitāḥ pūjitāstaraṅa‍gā yena tam | virasaṃ kṣāram | satībhiḥ śobha﻿-<pb n="221"/>nābhirātibhiḥ pakṣiviśeṣairbhiśritaṃ karambitam | na cyutaṃ dhāma tejo yasya tam | pratītāḥ pratyāgatāḥ śikhino mayūrāstaiścaritavanaṃ bhrāntatīrakānanaṃ samudraṃ paś‍yeti vākyāntaravartikriyayā saṃbandha iti dvitīyaḥ ślokārthaḥ ||</p>
</div> <!-- commentary !-->
<p>avyapetabhede ādyasya punarabhyāso yathā—</p>
<lg type="udāharaṇa" n="2.67.151">
  <l>‘samāna yāsamānayā sa mānayā samānayā |</l>
  <l>samānayāsamānayā samānayāsamānayā || 151 ||’</l>
</lg>
<div type="commentary">
  <p><q>samāneti</q> | he samāna sakhe, yāsamānayā avinayavatīnāṃ dhuri gaṇanīyayā anayā samānayā samāno yāsaḥ prayatno māna īrṣyāroṣastau samānau yasyāstayā, tathā samānayā cittānusbhṛtisārūpyaṃ bhajamānayā pūjāsihatayā asamānayā anupamayā sa tvaṃ mā māṃ samānaya saṃgamayeti manmathonmādāviṣṭasya kasyacidvayasyasya prārthanā ||</p>
</div> <!-- commentary !-->
<lg type="kārikā" n="2.68">
  <l>ekarūpeṇa vākyena dvayorbhaṇanamarthayoḥ |</l>
  <l>tantreṇa yatsa śabdajñaiḥ śleṣa ityabhiśabditaḥ || 68 ||</l>
</lg>
<div type="commentary">
  <p>bandhāvṛttisāmānyādyamakānantaraṃ śleṣaṃ lakṣayati—<q>ekarūpeṇeti</q> | arthabhedena śabdā bhidyanta iti naye kathamekena vākyena dvayoruktirityata āha—<q>tantreṇeti</q> | śleṣo hi saṃbhedalakṣaṇaḥ | sa cātra bhinnānāmapi śabdānāmuccāraṇasāmyena pravartate | anekasaṃbandhānāmaikarūpyeṇa vartanaṃ tantramityucyate |</p>
</div> <!-- commentary !-->
<lg type="kārikā" n="2.69">
  <l>prakṛtipratyayotthau dvau vibhaktivacanāśrayau |</l>
  <l>padabhāṣodbhavau ceti śabdaśleṣā bhavanti ṣaṭ || 69 ||</l>
</lg>
<div type="commentary">
  <p>dvayoriti saṃkhyā na vivakṣitā, triprabhṛtīnāmapi śleṣasaṃbhavāt | vibhāgavākye vibhaktīnāṃ sākṣādupādānātpratyapadaṃ tadanyaparaṃ, viśeṣaśobhākaratvaṃ ca viśeṣopādānaprayojanam ||</p>
</div> <!-- commentary !-->
<p>teṣu prakṛtiśleṣo yathā—</p>
<lg type="udāharaṇa" n="2.69.152">
  <l>‘ātmanaśca pareṣāṃ ca pratāpastava kīrtinut |</l>
  <l>bhayakṛdbhūpate bāhurdviṣāṃ ca suhṛdāṃ ca te || 152 ||’</l>
</lg>
<p>atra kīrtinudityatra nauti-nudatyorbhayakṛdityatra karoti-kṛntatyoḥ prakṛtyoḥ kvipi tulyaṃ rūpamiti prakṛtiśleṣo 'yam ||</p><pb n="222"/>
<div type="commentary">
  <p>ātmanaḥ kīrti nauti stauti | pareṣāṃ śatrūṇāṃ ca nudati kṣipati | dviṣāṃ bhayaṃ karoti janayati | suhṛdāṃ ca bhinattīti dhāturūpaprakṛtibhedādevārthabhedaḥ kvippratyayasya sādhāraṇyāt ||</p>
</div> <!-- commentary !-->
<p>liṅa‍gaśleṣo 'pi prakṛtiśleṣa eva | sa yathā—</p>
<lg type="udāharaṇa" n="2.69.153">
  <l>‘kuvalayadaladyutāsau dṛśā ca vapuṣā ca kaṃ na darśayate |</l>
  <l>adharīkṛtapravālaśriyāṅghriṇāsyena na natabhrūḥ || 153 ||’</l>
</lg>
<p>atra dṛgvapuṣorāsyacaraṇayośca kuvalayadaladyutetyadharīkṛtapravālaśriyeti ca liṅa‍gabhede 'pi tulyarūpe viśeṣaṇe iti liṅa‍gaśleṣo 'yam ||</p>
<div type="commentary">
  <p>nanu ‘varṇapadaliṅa‍gabhāṣāprakṛtipratyayavibhaktivacanānām’ iti kaiścitparisaṃkhyātam, tataścāṣṭadhā śleṣo bhaviṣyatītyata āha—<q>liṅa‍gaśleṣo 'pīti</q> | tadidamudāharaṇīyamityāha—<q>sa yatheti</q> | darśayata ityātmanepadena taṭasthamapi kaṃ na haṭhāddarśanāya prerayatīti vyajyate | adharīkṛtā jitādharatvamāpāditā ca | nanu ca kuvalayadaladyuteti adharīkṛtapravālaśriyeti ca prakṛtibhāgo na bhidyate, tatkathamayaṃ prakṛtiśleṣa iti | naitat | āviṣṭaliṅa‍gadvayaviśeṣyaliṅa‍gadvayasaṃnidhānādanāviṣṭaliṅa‍gaṃ viśeṣaṇamavaś‍yamubhayaliṅa‍gagrāhi vācyam | pañcakaprātipadikārthapakṣe vibhaktirdyotikaiva tathā ca liṅa‍gabheda iti vibhinne viśeṣaṇaprakṛtī mithaḥsaṃśliṣṭe iti | <q>atretyādi</q> ||</p>
</div> <!-- commentary !-->
<p>pratyayaśleṣaḥ sodbhedo nirudbhedaśca | tayorādyo yathā—</p>
<lg type="udāharaṇa" n="2.69.154">
  <l>‘tasyā vināpi hāreṇa nisargādeva hāriṇau |</l>
  <l>janayāmāsatuḥ kasya vismayaṃ na payodharau || 154 ||’</l>
</lg>
<p>atra hāriṇāviti iniṇinipratyayayorekarūpatvādvināpi hāreṇeti ca matvarthīyodbhedātsodbhedapratyayaśleṣo 'yam ||</p>
<div type="commentary">
  <p>tadvākyasthaśabdāntaraprakāśitaḥ sodbhedaḥ, atathābhūto nirudbhedaḥ | matvarthāyenipratyaye hāravantau hāriṇau | āvaś‍yakārthaṇinipratyaye sahṛdayānāṃ mano harata iti
hāriṇau | ānandaghanarasacarvaṇārūpo vismayo 'dbhutaṃ ca | apiśabdena virādhadyotakena hārahīnayorapi hārasaṃbandho vismayarasārpaka iti matvarthīyonmudraṇātsodbhedaḥ |
pratyayaśleṣastu kathaṃ bhavatītyata āha—<q>iniṇinipratyayoriti</q> ||</p>
</div> <!-- commentary !-->
﻿<pb n="223"/>
<p>dvitīyo yathā—</p>
<lg type="udāharaṇa" n="2.69.155">
  <l>‘tvaduddhṛtāmayasthānarūḍhavraṇakiṇākṛtiḥ |</l>
  <l>vibhāti hariṇībhūtā śaśino lāñchanacchāviḥ || 155 ||’</l>
</lg>
<p>atra hariṇībhūteti cverṅīpaśca tulyarūpatāyāṃ tadudbhedo nāstītyanudbhedaḥ pratyayaśleṣo 'yam ||</p>
<div type="commentary">
  <p>vraṇarụ̄dhisthānaṃ ś‍yāmaṃ bhavatīti lāñchanacchāyābhūtā kīdṛśī hariṇī haritā | varṇādanudāttāttopadhātto naḥ’ iti ṅīpi nādeśe ca rūpam | seyaṃ pratīyamānaguṇanotprekṣā | ahariṇarūpāpi vyavahārārūḍhahariṇatāmāpanneti cvipratyaye ca hariṇībhūte rūpam | atra ḍīpaścvervā na kiṃcidbhedakaṃ nibaddhamiti nirudbhedaḥ pratyayaśleṣo 'yam | haritahariṇarūpe prakṛtī api saṃbhinne eva | saṃkarasyādūṣaṇatvāt | evaṃ pūrvodāharaṇe 'pi ||</p>
</div> <!-- commentary !-->
<p>vibhaktiśleṣo dvidhā—bhinnajātīyayoḥ, abhinnajātīyayośca | tayorādyo yathā—</p>
<lg type="udāharaṇa" n="2.69.156">
  <l>‘viṣaṃ nijagale yena babhre ca bhujagaprabhuḥ |</l>
  <l>dehe yenāṅa‍gajo dadhre jāyā ca sa jayatyajaḥ || 156 ||’</l>
</lg>
<p>atra yenaviṣaṃ nijagale, bhujagarājaśca nijagale babhre, aṅa‍gajo dehe, jāyā ca dadhre iti tiṅsubvibhaktyoḥ liḍātmanepadaprathamapuruṣaikavacanasaptamyekavacanāntayorekarūpatvādvibhinnārthakatvādbhinnajātīyasuptiṅvibhaktiśleṣo 'yam ||</p>
<div type="commentary">
  <p>nijagala iti girateḥ karmaṇi liṭi rūpam | yena viṣaṃ kālakūṭākhyaṃ nigīrṇam, nije ca gale kaṇṭhe bhujagarājo dhṛtaḥ | deha iti dahatestatraiva [karmaṇi liṭi] rūpam | aṅa‍gajaḥ kāmo yena dagdhaḥ, nije ca dehe śarīre jāyā pārvatī dhṛtā sa jayatīti | vivaraṇagranthaḥ subodha eva ||</p>
</div> <!-- commentary !-->
﻿<pb n="224"/>
<p>dvitīyo yathā—</p>
<lg type="udāharaṇa" n="2.69.157">
  <l>‘tvameva dhātuḥ pūrvo 'si tvameva pratyayaḥ paraḥ |</l>
  <l>anākhyātaṃ na te kiṃcinnātha kenopamīyase || 157 ||’</l>
</lg>
<p>atra dhāturiti prathamāntasya ṣaṣṭhyantasya caikarūpatvādbhinnārthakatvāccābhinnajātīyasubvibhaktiśleṣo 'yam ||</p>
<div type="commentary">
  <p>dhāturjagannirmāturapi pūrva ityanenānāditvamuktam | paraḥ pratyayaḥ kāraṇatrayarūpaṃ na kiṃcidanākhyātam | śrutismṛtītihāsapurāṇeṣu prasiddhāvadānatvāt | dvitīyasyābhāvānna kenacidupamānam | arthāntare tu dhātuḥ kriyāvacanaśabdarūpaḥ pūrva eva prakṛtitvāttataḥ paraḥ pratyayaḥ tiṅādiḥ | ataḥ sarvamākhyātameva padaṃ niṣpadyate | tena ca kathaṃ tiṅantenopamānamasti bhinnārthatvācceti śabdamedadṛ̣dhīkaraṇārthamuktam | evaṃ tiṅāmapi saṃbheda udāharaṇīyaḥ | yathā—</p>
<lg>
  <l>‘mādyantu nāma kavayastathāpi viditaśramāḥ |</l>
  <l>veda vidyā patirvācāmahaṃ vācorivāntaram ||’</l>
</lg>
<p>atra vedeti prathamottamayoḥ puruṣayorekavacane śliṣyete ||</p>
</div> <!-- commentary !-->
<p>vacanaśleṣo dvidhā—sodbhedaḥ niruddhedaśca | tayoḥ sodbhedo yathā—</p>
<lg type="udāharaṇa" n="2.69.158">
  <l>‘prājyaprabhāvaḥ prabhavo dharmasyāstarajastamāḥ |</l>
  <l>muktātmā naḥ śivaṃ nemiranye 'pi dadatāṃ jināḥ || 158 ||’</l>
</lg>
<p>atra nemirityanye 'pīti ekavacanabahuvacanābhyāṃ dadatāmityatra tiṅante prājyaprabhāvaḥ prabhava ityādiṣu ca subanteṣvekavacanabahuvacanayorudbheda ityayaṃ sodbhedo nāma vacanaśleṣaḥ ||</p>
<p>nirudbhedo yathā—</p>
<lg type="udāharaṇa" n="2.69.159">
  <l>‘tanutvaramaṇī yasya madhyasya ca bhujasya ca |</l>
  <l>abhavannitarāṃ tasyā valayaḥ kāntivṛddhaye || 159 ||’</l>
</lg>
<p>atrābhavanniti valaya iti padayostiṅantasubantayorekavacanabahuvacane anudbhinne eva śliṣyete ityayaṃ nirudbhedo nāma vacanaśleṣaḥ ||</p>
﻿<pb n="225"/>
<div type="commentary">
  <p>ekavacanabahuvacanābhyāṃ viśeṣaṇeṣu saṃbandhayogyatākṣepāttiṅvacaneṣu subvacaneṣu ca yathāyathamarthadvayonmīlanācchabdarūpadvayodbhedaḥ | ekavacanena valayaḥ kaṅa‍kaṇaṃ bahuvacanena ca madhyarekhā iti subantapade | etadaucitye tiṅantapade cābhavanniti vacanadvayalābhaḥ | na cānayoḥ kiṃcidudbhedakaṃ nibaddhamiti nirudbhedo 'yam | tadetadāha—<q>atretyādi</q> ||</p>
</div> <!-- commentary !-->
<p>padaśleṣo yathā—</p>
<lg type="udāharaṇa" n="2.69.160">
  <l>‘aribhedaḥ palāśaśca bāhuḥ kalpadrumaśca te |</l>
  <l>bālevodyānamāleyaṃ sālakānanaśobhinī || 160 ||’</l>
</lg>
<p>atra prakṛtipratyayavibhaktivacanānāṃ pṛthagabhidhānādabhidhānamāloktāni prātipadikānyeva padaśabdenocyante | tena pūrvārdhe śatrubhedomāṃsādaste bāhurityarthenāribhedapalāśākhyavṛkṣanāmnī śliṣyete | uttarārdhe ca sālānāṃ kānanena śobhata ityevaṃśīleyamudyānamāleva vdyarthena sālakenānanena śobhata ityevaṃśīlā bāletyupamānārthaḥ śliṣyate | sa eṣa padaśleṣā nāma śabdaśleṣaḥ ||</p>
<div type="commentary">
  <p>arīṇāṃ bhedaḥ śarīradhātubhedaḥ, palaṃ māṃsamaśnāti yaḥ sa tathā, cakāra uttaravākyāpekṣayā | aribhedo viṭa‍khadiraḥ palāśaḥ kiṃśukaḥ sālāstaruviśeṣāsteṣāṃ kānanam, alakāścūrṇakuntalāstatsahitamānanaṃ ca | pūrvottarārdhayornaikavākyatvamudāharaṇatvāt | nanu vibhaktyantānnānyatpadaṃ tatra pūrvabhāgena prakṛtiśleṣa uttarabhāgena ca pratyayaśleṣa uddiṣṭa eva, tatko 'nya, padaśleṣa ityata āha—<q>atreti</q> | prakṛtipratyayabhāvavivakṣāvirahe nāmamāloktāni prātipadikānyevāvaśiṣyanta ityarthaḥ ||</p>
</div> <!-- commentary !-->
<p>varṇaśleṣo 'pi padaśleṣa eva | sa yathā—</p>
<lg type="udāharaṇa" n="2.69.161">
  <l>‘tvameva deva pātālamāśānāṃ tvaṃ nibandhanam |</l>
  <l>tvaṃ cāmaramarudbhūmireko lokatrayātmakaḥ || 161 ||’</l>
</lg>
<p>atra tvameva pātālamityakāraḥ pāścātye, tvaṃ ca amaramarudbhūmiriti cakāraḥ paurastye 'kṣare śliṣṭaḥ pātālaṃ cāmare iti ca padaṃ racayati | so 'yaṃ padaśleṣa eva varṇaśleṣa ityucyate ||</p>
﻿<pb n="226"/>
<div type="commentary">
<lg>
  <l>
    <seg type="pāda">‘alaṃkāraḥ śaṅa‍kākaranarakapālaṃ parijano</seg>
    <seg type="pāda">viśīrṇāṅa‍go bhṛṅa‍gī vasu ca vṛṣa eko bahuvayāḥ |</seg>
  </l>
  <l>
    <seg type="pāda">avastheyaṃ sthāṇorapi bhavati sarvāmaraguro-</seg>
    <seg type="pāda">rvidhau vakre mūrdhni sthitavati vayaṃ ke punaramī ||’</seg>
  </l>
</lg>
  <p>iti varṇaśleṣaḥ kāś‍mīrakaiḥ pṛthagudāhṛtaḥ | ata āha—<q>varṇaśleṣo 'pīti</q> | avayavābhede samudāyasaṃbhavādavayavabhede ca samudāyabhedadhrauvyātpadaśleṣavyavasthitau tatraivāsyāntarbhāvo yukta iti bhāvaḥ | alamatyarthaṃ pātā rakṣitā, āśānāṃ nibandhanaṃ manorathasaphalīkaraṇabījaṃ, āśānāṃ diśāṃ saṃśleṣasthānam, cāmaramarudbhūmiḥ svarloko 'marāṇāmindrādīnāṃ bhūmiramarāvatyādirmarutāṃ ca vivahādīnāṃ bhūmirvaimānikapathaścāmaramarudbhūmiścāmaramarutāmāśrayaśca | kathamatra varṇaśleṣa ityata āha—<q>atretyādi</q> | ‘paticaṇḍibhyāmālañ’ iti paterālañ‌pratyaye pātālamiti rūpasiddhāvākāra eva madhyavartivarṇaḥ, tatraiva punarekadeśapratisaṃdhāne pātālamityākāraśca pratīyate | atra ca ‘ekaḥ pūrvaparayoḥ’ iti vacanādākāra eva śrūyate tenottaraḥ paurastyena saṃbhinnaḥ | evaṃ cakārasyottarasaṃbhedo vyākhyeyaḥ ||</p>
</div> <!-- commentary !-->
<p>bhāṣāśleṣo yathā—</p>
<lg type="udāharaṇa" n="2.69.162">
  <l>‘kuru lālasabhūlehe mahimohahare tuhārivicchinne |</l>
  <l>hariṇārisāradehe vare varaṃ hara ume bhāvam || 162 ||’</l>
</lg>
<p>atra—</p>
<lg type="udāharaṇa" n="2.69.163">
  <l>‘dhyānānītāṃ ca rudrāṇīṃ kāntāṃ ca purataḥ sthitām |</l>
  <l>raṇecchuḥ kaścidānarca divyaprākṛtayā girā || 163 ||’</l>
</lg>
<p>tatra rudrāṇīpakṣe—he ume, hare bhave varaṃ śreṣṭha bhāvaṃ kuru | kiṃbhūte | lālasabhūlehe lālasabhūḥ kāmastaṃ lẹdhi yastasmin | tathā mahimrā prabhāveṇohaṃ vitarkamapaharati yastasminmahimohahare | maheśvarasaṃnidhau hi sarvajñānābhibhava iti śrūyate | ataeva tohanti ardayanti tuhā arayastairvicchinne virahite | aparamapyarīṇāṃ vicchedakāraṇamāha—hariṇārisāradehe hariṇāriḥ siṃhastasya sāro balaṃ sa dehe yasya tasmin | vare pari﻿-<pb n="227"/>ṇetarīti | umāyā eva vā imāni saṃbodhanaviśeṣaṇāni | kāntāpakṣe tu—he kānte, tava yo 'yaṃ harināryāḥ śriyāḥ sāra utkṛṣṭo dehastatra yadvaraṃ śreṣṭhaṃ vilocanānanastanajaghanādi tanme bhāvamabhilāṣaṃ haratu | kāmānpūrayatvityarthaḥ | kiṃbhūte dehe | kuṭilālasabhrūlekhe mahimohahare gṛhe hāriṇi vicchinne ca tanumadhyatvādibhiriti ||</p>
<div type="commentary">
  <p>divyā saṃskṛtā | prākṛtā mahārāṣṭrī | bhāvaścetaso layaḥ | lālasa icchā tasmādbhavatīti lālasabhūḥ saṃkalpa़yonitvātkāmastaṃ lẹdhīti karmaṇyaṇ | ūhastarkaḥ saṃśayapṛṣṭhabhāvī viparītapratyayaviśeṣaḥ | kathaṃ taṃ haratītyata āha—<q>maheśvarasaṃnidhāviti</q> | saṃnidhiḥ sākṣātkārarūpaḥ | sarvajñānāni saṃskārapravartakāni | ‘tuhira ardane’ tohatīti igupadhatvātkapratyaye tuhā arayaḥ | te dvidhā-āntarāḥ, bāhyāśca | āntarā madamānādayaḥ ṣaṭ, bāhyāḥ kṣetrāpahārakādayaḥ | tatra pūrvāvacchede ca hariṇārisāradehatvaṃ heturuktaḥ | hariṇārisāra iva sāro yasyetyuttarapadalope hariṇārisāro deho yasyeti vigrahavākyamavaseyam | yathāśrutyarthakathanamātramumāyā evetyatra lālasabhūleha ityaca‍pratyaye vyākhyeyam | tuśabdastavārthe | ‘tutuvatuhmatubbhatujjhā ḍasaḥ’ iti sūtrāt | harinārī lakṣmīstasyāḥ sakāśāt sāraḥ prakarṣaśālī dehaḥ | ‘pañcamī’ iti yogavibhāgātsamāsaḥ | kurulāścūrṇakuntalāḥ | mahīśabdena bhūgolavartinaḥ prāṇino 'bhimatāsteṣāṃ mohagṛha iti vyākhyeyam | vicchinno vibhaktāvayavaḥ ||</p>
</div> <!-- commentary !-->
<p>yathā vā—</p>
<lg type="udāharaṇa" n="2.69.164">
  <l>rucirañjitārihetiṃ jananamitaṃ sāmakāyamakalaṅa‍kam |</l>
  <l>santamamitaṃ ca mānaya kamalāsanamabhivirājantam || 164 ||’</l>
</lg>
<lg type="udāharaṇa" n="2.69.165">
  <l>‘bhūtasaṃskṛtabhāṣābhyāṃ dvirnamaskṛtya mādhavam |</l>
  <l>jagāma samaraṃ ko 'pi kasya śreyasi tṛptayaḥ || 165 ||’</l>
</lg>
<p>tatra bhūtabhāṣāyāṃ yathā—</p>
<p>ruciraṃ manoharaṃ jitārihetiṃ bhagnasapatnāyudhaṃ janairnamitaṃ ś‍yāmakāya﻿-<pb n="228"/>makalaṅaṃ‍ka śāntaṃ śāntarūpaṃ amitamanantam | caḥ samuccaye | kamalāsanaṃ brahmāṇamabhilakṣīkṛtya virājantaṃ śobhamānaṃ mānaya pūjayeti ||</p>
<p>saṃskṛtabhāṣāyāṃ yathā—</p>
<p>rucibhī rañjitā ārihetayaścakradīptayo yena tam, jananairdaśabhiravatārairbhitaṃ paricchinnam, sāmāni kāyati gāyati yaḥ sa sāmakāyastam, na vidyate kalā yasya so 'kalastam, kaṃ santaṃ brahmāṇaṃ aṃ viṣṇumitaṃ gatam, abhivirājaṃ garutmantamabhi taṃ prasiddhaṃ kamalāsanaṃ śriyā saṃsaktaṃ mā māṃ naya prāpayeti ||</p>
<div type="commentary">
  <p>evaṃ paiśācādibhirapi saṃskṛtasya prākṛtādeśca parasparasaṃbhedanācchleṣo gaveṣaṇīya ityāśayavānāha—<q>yathā veti</q> | akalaṅa‍kaṃ doṣarahitaṃ mānayeti dhātvarthasya bhāvyatvenānvayātpūjāṃ kurvityarthaḥ | <q>brahmāṇamabhilakṣīkṛtyeti</q> | rucaya ātmīyāḥ | arā vidyante yasya tadari cakram | hetayaḥ kiraṇāḥ | jananaṃ janma | sāmāni kāyati kīrtayatīti ‘apavādaviṣaye kvacidutsargaḥ pravartate’ iti karmaṇyam | kalā avayavāḥ prasiddhāḥ | vīnāṃ pakṣiṇāṃ rājā garuḍastabhabhi itaṃ gatam | kamalā lakṣmīstasyā āsanamadhiṣṭhānaṃ mā māṃ nayeti ||</p>
</div> <!-- commentary !-->
<lg type="kārikā" n="2.70">
  <l>āvṛttiryā tu varṇānāṃ nātidūrāntarasthitā |</l>
  <l>alaṃkāraḥ sa vidvadbhiranuprāsaḥ pradarś‍yate || 70 ||</l>
</lg>
<div type="commentary">
  <p>anudbhaṭāvṛtteścitrādudbhaṭāvṛttimanuprāsaṃ pūrvaṃ lakṣayati—<q>āvṛttiriti</q> | varṇānāmiti vacanamatantram | ‘sāraḥ sārasvatī mūrttiḥ’ ityādāvekavarṇāvṛtterapyanuprāsatvāt |
tena yamakavyatiriktā varṇāvṛttiranuprāsa iti lakṣaṇamuktaṃ bhavati | na ca śleṣe 'tiprasaṅa‍gaḥ | tantrābhyāṃ viśeṣāt | pūrvajātipratibimbanena bandhacchāyārthakatayānuprāso 'laṃkārapadavīmadhyāste | naca nirnimittameva pratibimbanamata āha—<q>nātidūreti</q> | asti kaściduñcāraṇasya jñānasya vā viśeṣo yaḥ śīghrameva saṃskāramudbodhayatīti tadvatī varṇāvṛttirabhipretā | ata eva prācīnavarṇajātyanugataḥ sahṛdayāvarjakatayā prakṛṣṭaśca varṇānāmanuprāsa iti kāś‍mīrikā niruktiḥ ||</p>
</div> <!-- commentary !-->
﻿<pb n="229"/>
<lg type="kārikā" n="2.71">
  <l>śrutibhirvṛttibhirvarṇaiḥ padairnāmadviruktibhiḥ |</l>
  <l>lāṭānāmuktibhiścāyaṃ ṣaṭprakāraḥ prakāśate || 71 ||</l>
</lg>
<div type="commentary">
  <p>evaṃ sthite sāmānyalakṣaṇavibhāgamāha—<q>śrutibhiriti</q> | āvṛttirdvidhā—varṇamātrāvalambinī, samudāyagocarā ca | ādyāpi dvidhā—sāmānyataḥ rūpataśca | sāmānyamapi dvidhā—sthānataḥ, vyāpārataśca | tatra sthānaṃ kaṇṭhādilakṣaṇaṃ saiva śrutiḥ | śrūyate hi tayābhivyakto varṇavyāpāro 'bhivyañjanarūpaḥ, sa eva rasaviṣaye vartanaṃ vṛttirucyate | śrutibhirityādau itthaṃbhūtalakṣaṇe tṛtīyā ||</p>
</div> <!-- commentary !-->
<lg type="kārikā" n="2.72">
  <l>prāyeṇa śrutyanuprāsasteṣvanuprāsanāyakaḥ |</l>
  <l>sanāthaiva hi vaidarbhī bhāti tena vicitritā || 72 ||</l>
</lg>
<div type="commentary">
  <p><q>prāyeṇeti</q> | śrutyanuprāso hi śleṣaghaṭakaḥ | śleṣaśca guṇāntarasamakakṣatayāvatiṣṭhamāno vaidarbhī prayojayati | anuprāsāntaraṃ tu praụdhiṃ vā mādhuryaṃ vā prakarṣayatīti na tathānukūlyam | kaviśaktivaśāttu kvacittadapi prayojayatīti prāyapadena sūcitam | sthitiprayojako loke nātha ityucyate, teṣu nāyaka ityeva vaktavye punaranuprāsapadamanuprāsāntarasādhāraṇyenaiva śabdālaṃkāratvaṃ darśayitumiti samādheyam | vicitritā ālekhyamiva lekhayā camatkārakāritvamānītā ||</p>
</div> <!-- commentary !-->
<lg type="kārikā" n="2.73">
  <l>niveśayati vāgdevī pratibhānavataḥ kaveḥ |</l>
  <l>puṇyairamumanuprāsaṃ sasamādhini cetasi || 73 ||</l>
</lg>
<div type="commentary">
  <p>kathaṃ punarasyānuprāsasya pṛthakprayatnānusaṃdheyasyāpi rasaprakāśasāmagryāmantarbhāva ityata āha—<q>niveśayatīti</q> | akliṣṭapadavākyārthasphuraṇaṃ pratibhānam | tadeva kathamityata āha—<q>sasamādhinīti</q> | <q>puṇyairiti</q> | tena rasavattvavyavasthitasya kaverahaṃpūrvikākṛṣṭo 'nuprāso na pṛthakprayatnanirvartya iti tātparyam | grāmyādibhedo 'gre vivariṣyate ||</p>
</div> <!-- commentary !-->
<p>sa tridhā—grāmyaḥ, nāgaraḥ, upanāgaraśca | teṣu grāmyaścaturdhā—masṛṇaḥ, varṇamasṛṇaḥ, varṇotkaṭaḥ, varṇānutkaṭaśca |</p>
<p>teṣāṃ masṛṇo yathā—</p>
<lg type="udāharaṇa" n="2.73.166">
  <l>‘eṣa rājā dayālakṣmīṃ prāptavānbrāhmaṇapriyaḥ |</l>
  <l>tadā prabhṛti dharmasya loke 'sminnutsavo 'bhavat || 166 ||’</l>
</lg>﻿<pb n="230"/>
<p>atra sthānataḥ samānaśrutīnāṃ mūrdhanyatālavyadantyauṣṭhyakaṇṭhyavarṇānāṃ prathamatṛtīyapādayornirantarā dvitīyacaturthayośca sāntarā paṭa iva sragdāmnīva vā varṇapradānānmasṛṇaivāvṛttiḥ | so 'yaṃ śrutyanuprāso masṛṇa ityucyate ||</p>
<div type="commentary">
  <p>ekapadapratibhāsamātrānumeyo masṛṇaḥ | rūpasājātye 'pi masṛṇatānyagbhūto varṇamasṛṇaḥ | udbhaṭarūpasājātyānuviddho varṇotkaṭaḥ | anudbhaṭasājātyānurodhena kiṃcidabhibhūtamasṛṇabhāvo varṇānutkaṭaḥ | eṣa rājetyādāvudāharaṇe ṣakārarephau mūrdhanyau, jakārayakārau tālavyau, dakāralakārau dantyāviti prathamapāde | takāradakārau dantyau, pakārabhakārāvauṣṭhyau, takāradhakārau dantyāviti tṛtīyapāde ca | nirantaraṃ dvitīyapāde rephaṇakārau mūrdhanyau | caturthapāde lakārasakārau dantyāvityādi | vinā krameṇa sāntaramāvartanaṃ navarūpasājātyaṃ kvacidullikhatīti masṛṇa evāyam ||</p>
</div> <!-- commentary !-->
<p>varṇamasṛṇo yathā—</p>
<lg type="udāharaṇa" n="2.73.167">
  <l>‘sthitāḥ kṣaṇaṃ pakṣmasu tāḍitādharāḥ payodharotsedhanipātacūrṇitāḥ |</l>
  <l>valīṣu tasyāḥ skhalitāḥ prapedire cireṇa nābhiṃ prathamodabindavaḥ 167’</l>
</lg>
<p>atra dantyau mūrdhanyāvoṣṭhyau ḍalayoraikyena dantyapañcakaṃ mūrdhanya ityādinā krameṇa yadyapi pūrvavatsthānataḥ samānaśrutitayā masṛṇaivāvṛttiḥ, tathāpi citrapaṭa iva mālyagrathana iva vā yo 'yaṃ kṣaṇaṃ pakṣmasu tāḍitādharāḥ, payodharaḥ, valīḥ, skhalitāḥ prapedire cireṇa nābhiṃ prathamodabindavaḥ, iti nānāvarṇātmakaḥ sūtrāntarasyeva puṣpāntarasyeva vā sthānabhedena masṛṇa eva niveśastenaiṣa śrutyanuprāso varṇamasṛṇa ityucyate ||</p>
<div type="commentary">
  <p>atra citratantumayaḥ paṭaḥ | ekajātīyakusumagrathanātprāk sthitā ityādi | atra thakāratakārau dantyau, ṣakāraṇakārau mūrdhanyau, pakāramakārāvoṣṭhyau | tāḍitetyatra ḍakāre lakārakalpanayā sanalatadhāḥ pañca dantyāśca repho mūrdhanya iti prathamapāde | dvitīyapāde ca dhakārasakārau nakāratakārau dantyāvityādinā krameṇa sāntarā nirantarā ca śrutita eva varṇāvṛttiḥ pūrvavadupalabhyate | kiṃtu takārādīnāṃ rūpato 'pi sthāne sthāne pūrvamasṛṇatānyagbhūtaivāvṛttistenāyaṃ varṇamasṛṇaḥ | śrutisājātyaṃ ca na kvacidvighaṭate | atraiva nidarśanadvayam ||</p>
</div> <!-- commentary !-->
﻿<pb n="231"/>
<p>varṇotkaṭo yathā—</p>
<lg type="udāharaṇa" n="2.73.168">
  <l>‘vimucya sā hāramahāryaniścayā viloladṛṣṭiḥ praviluptacandanā |</l>
  <l>bavandha bālāruṇababhruvalkalaṃ payodharotsedhaviśīrṇasahatiḥ || 168 ||’</l>
</lg>
<p>atra sarvaṃ pūrvavat | kiṃtu tṛtīyapāde babandha bālāruṇababhruvalkalamiti varṇādhikyayogaḥ | so 'yaṃ varṇotkaṭo nāma śrutyanuprāsaḥ ||</p>
<div type="commentary">
  <p><q>vimucyeti</q> | hārocitasaṃniveśayorapi stanayoranucitavalkalabandhasaṃbhāvane heturahāryaniścayeti | ata eva sā māṃ ko 'pi vārayediti kātaratāprādurbhāvāditastato viloladṛṣṭiḥ | atra hakāramakārāvoṣṭhyau, cakārayakārau tālavyāvityādinā krameṇa masṛṇā hakārādīnāṃ rūpasājātye 'pi masṛṇatāprādhānyādvarṇamasṛṇā cāvṛttirityāha—<q>atra sarvamiti</q> | varṇotkaṭatvaṃ vyācaṣṭe—<q>varṇādhikyayoga iti</q> | udbhaṭaṃ hi rūpasājātyaṃ varṇotkaṭatvam | tacca sarūpavarṇāvṛttyādhikyenetyarthaḥ ||</p>
</div> <!-- commentary !-->
<p>varṇānutkaṭo yathā—</p>
<lg type="udāharaṇa" n="2.73.169">
  <l>‘tataḥ prabhṛtyunmadanā piturgṛhe lalāṭikācandanadhūsarālakā |</l>
  <l>na jātu bālā labhate sma nirvṛtiṃ tuṣārasaṃghātaśilātaleṣvapi || 169 ||’</l>
</lg>
<p>atra dantyavarṇaprāyatayātimasṛṇatve śilātaleṣviti dantyavarṇābhyāmeva varṇastomo dattaḥ |so 'yaṃ varṇānutkaṭo nāma śrutyanuprāsaḥ | te 'mī catvāro 'pyatiprasiddhatayā grāmyā ucyante ||</p>
<div type="commentary">
  <p><q>tataḥ prabhṛtīti</q> | tāpodrekāddattaṃ dattameva candanamāśyānabhāvena reṇubhiralakacchaṭāsu viśīryata iti dvitīyakāmāveśo dhvanitaḥ | atra takāranakārau dakāranakārāvityādinā krameṇa ślokasamāptiṃ yāvadbahavo dantyāḥ | tenaikaśrutivyāptasya saṃdarbhasya masṛṇatāyāmatiśayaḥ | śilātaleti rūpasājātyena lakārāvudbhūtaśrutikau | na cādhikāvṛttiratrāstītyanutkaṭatā | na ca śruterudbhave 'pi masṛṇatā na prakṛṣyata iti varṇānutkaṭo 'yam | grāmyatvaṃ vyācaṣṭe—<q>te 'mī catvāro 'pīti</q> | śrutisājātyasya śabdānuśāsane 'pi prasiddheratiprasiddhatvam ||</p>
</div> <!-- commentary !-->
<p>grāmyavaiparītyena nātiprasiddho nāgaraḥ | yathocyate—</p>
<lg type="kārikā" n="2.74">
  <l>ekatvabuddhirbhede 'pi tattve 'pyekatvanihnavaḥ |</l>
  <l>yasya varṇasya taṃ prāhuranuprāsasya jīvitam || 74 ||</l>
</lg>
﻿<pb n="232"/>
<p>tatra bhede 'pyekatvabudhdyā samānasthānayoryathā—</p>
<lg type="udāharaṇa" n="2.74.170">
  <l>‘harerlaṅghitagharmāṃśurvyomni dīrgheṇa raṃhasā |</l>
  <l>balibandhanaghoro 'ṅghriraṃhaḥsaṅa‍ghaṃ nihantu vaḥ || 170 ||’</l>
</lg>
<p>atra hakārasya tulyasyātulyasthānena ghakāreṇa saha bhede 'pyekatvabuddhestulyaśrutitvamiti bhede 'pyekatvabudhdyā nāgarānuprāso 'yam ||</p>
<div type="commentary">
  <p><q>grāmyavaiparītyeneti</q> | grāmyaviruddhasvabhāvo hi loke nāgara ityucyate | atiprasiddherabhāvo virodhastenālaṃkārasamayopajīvipañcaṣaprasiddhiranatiprasiddhirityuktaṃ bhavati | etadeva pūrvācāryamatena viśadayati—<q>yathocyata iti</q> | ekaśrutikatayā bhānaṃ hi śrutisājātyamabhimatam | śrutiśca vāstavī pratipādanamātrārụ̄dhā veti na kaścidviśeṣaḥ | tato bhede 'pyekatvabudhdyānuprāsasiddhiḥ | tattve ekatve | āpātataḥ sājātyānavabhāse 'pi sahṛdayapraṇidhānenāvabhāsanaṃ śrutyanuprāsaprayojakameva | anuprāsasya | anuprāsavataḥ saṃdarbhasyetyarthaḥ | vijātīyayorekajātyapratibimbanaṃ dvidhā bhavati sthānasāmye tadasāmye ca | tayorādyamudāharati—<q>tatreti</q> | dīrgheṇa raṃhaseti, ghoro 'ṅghririti, raṃhaḥsaṅa‍ghamiti, ghakārahakārāṇāṃ sthānasāmye 'pi vaijātyamastyeva | tathā paṭhitau tulyavacchrutiḥ pratibhātīti sahṛdayahṛdayasākṣiko 'yamarthaḥ ||</p>
</div> <!-- commentary !-->
<p>tathaivāsamānasthānayoryathā—</p>
<lg type="udāharaṇa" n="2.74.171">
  <l>‘ucchalanmatsyapucchāgradaṇḍapātāhatāmbhasi |</l>
  <l>jagadudyānamambhodhāvunmamajja mamajja ca || 171 ||’</l>
</lg>
<p>atrocchalanmatsyapucchāgretyatra tsyacchakārayoriva tsyakārasyāpi tulyaśrutitvamityasamānasthānatvena bhede 'pyekatvabudhdyā nāgarānuprāso 'yam ||</p>
<div type="commentary">
  <p><q>atra tsyacchakārayoriti</q> | cachau tālavyau, tasau dantyāviti sthānabhedaḥ prakāśa eva | tathāpi piṇḍībhūtābhyāṃ ca stambībhūtamadhyapatitau tasau samānaśrutikāviti paṭhitau saubhāgyamarpayataḥ | tenāyamasamānasthānayorekatvabudhdyā nāgarānuprāsa iti ||</p>
</div> <!-- commentary !-->
<p>tattve 'pyekanihnavena ḍakāravakārayakārāṇāṃ yathā—</p>
<lg type="udāharaṇa" n="2.74.172">
  <l>‘kroḍe mā ḍimbhamādāya caṇḍi pīḍaya vakṣasā |</l>
  <l>karṇe brūhi vayasyāyā yuvā yadayamucyate || 172 ||’</l>
</lg>
﻿<pb n="233"/>
<p>atra ḍakārādīnāmīṣatspṛṣṭatādibhirekatve 'pi bhedāvabhāsa iti tattve 'pyekatvanihnavena nāgarānuprāso 'yam ||</p>
<div type="commentary">
  <p><q>tattve 'pīti</q> | drutādau vṛttimātraṃ bhidyate, na tu rūpamiti mahābhāṣyakāroktadiśā yeṣāmekasthānatve 'pīṣatspṛṣṭataratvādikṛtā bhedaprathā te ḍakārādayaḥ | katipaye 'sya viṣayāstānuddiśya krameṇodāharati—<q>kroḍa ityādi</q> | aṅa‍kagatasya bālakasya vakṣasā pīḍanaṃ saṃkrāntakamāliṅa‍ganamāmananti | anena kila pracchannapriyagocaro gạ̄dhāliṅa‍ganamanorathaḥ prakaṭito bhavati | karṇayorupāṃśu yadabhidhīyate tena tulyamidamiti vidagdhasahacarīparihāsoktiriyam | atra ca kroḍaḍimbhetyādau ḍakāravakārayakārāṇāmīṣatspṛṣṭataratvādibhedaḥ śrutisājātyaṃ ca suprasiddhameveti ||</p>
</div> <!-- commentary !-->
<p>tathaiva ḍhakāravakāralakārāṇāṃ yathā—</p>
<lg type="udāharaṇa" n="2.74.173">
  <l>‘navọdhe tvaṃ kucạ̄dhyāpi nopagụ̄dhāya ̣dhaukase |</l>
  <l>vahanbāhulate hrīṇo varaḥ pulakalaṅghite || 173 ||’</l>
</lg>
<p>atra ḍhakārādīnāmīṣatspṛṣṭatādibhirekatve 'pi bhedāvabhāsa iti tattve 'pyekatvanihnavena nāgarānuprāso 'yam ||</p>
<div type="commentary">
  <p><q>ḍhakāravakāralakārāṇāmiti</q> | vakārodāharaṇaṃ dattamapi varṇāntarasaralatayā punardīyate | upagūḍhamāliṅa‍ganam | apiśabdo bhinnakramaḥ | upagụ̄dhāyāpi na ̣dhaukase | dūre patataḥ kacagrahādikeliṣu pravṛttirlaṅa‍ghanena sarvāṅa‍gīṇaḥ pulakodbhedo bahirvyāvartanamantaranuvartanaṃ ca mugdhāṅa‍ganājātiḥ | atrāpi ḍhakārādīnāmīṣatspṛṣṭatādibhedaḥ subodha eva ||</p>
</div> <!-- commentary !-->
<p>ubhayaguṇayogānnātyaprasiddha upanāgaraḥ | yathocyate—</p>
<lg type="kārikā" n="2.75">
  <l>ḍalayoraikyamityādivākyairyasyānumīyate |</l>
  <l>samānaśrutitānyonyaṃ so 'nuprāsaḥ praśasyate || 75 ||</l>
</lg>
<p>sa ḍalayoraikyena yathā—</p>
<lg type="udāharaṇa" n="2.75.174">
  <l>‘śayane yasya śeṣāhiḥ sanīḍe vaḍavānalaḥ |</l>
  <l>mahāsāhasināmagryaṃ tamīḍe jaḍaśāyinam || 174 ||’</l>
</lg>
<p>so 'yamupanāgaraḥ śrutyanuprāsaḥ ||</p>
﻿<pb n="234"/>
<div type="commentary">
  <p><q>ubhayaguṇayogāditi</q> | prasidhdyaprasiddhī dvau guṇau | atra pratyakṣānumānarūpopāyabhedādavirodhaḥ | tadetadanyamatena vivṛṇoti—<q>ḍalayoraikyamiti</q> | sanīḍaḥ
samīpaṃ jalamajjanaśeṣāhivaḍavānalānāmanarthanidānatayā prakhyātānāmapi sevayā mahāsāhasikānāmagryatā | atra ḍakāralakārayorbhinnaśrutitā pratyakṣata eva | śrutisāmyaṃ punaranumānātpratīyate | evamuttarodāharaṇeṣvapi boddhavyam ||</p>
</div> <!-- commentary !-->
<p>naṇayoraikyena yathā—</p>
<lg type="udāharaṇa" n="2.75.175">
  <l>‘bāṇaiḥ kṣuṇṇeṣu sainyeṣu tvayā deva raṇāṅa‍gaṇe |</l>
  <l>hataśeṣāḥ śrayantīme śūnyāraṇyāni vidviṣaḥ || 175 ||’</l>
</lg>
<p>atra kṣuṇṇeṣu sainyeṣu śūnyāraṇyānīti nakāraṇakārayoḥ svalpaśrutitvamekatvaṃ vā bhāsata iti upanāgaro 'yaṃ śrutyanuprāsaḥ ||</p>
<div type="commentary">
  <p><q>kṣuṇṇeṣu sainyeṣviti</q> | granthimahimnā nakāraṇakārayoḥ sāmyapratibhāsaḥ | <q>raṇāṅa‍gaṇa iti</q> | madhyavartināṃ saṃyogena sāmyonmudraṇam | aṅa‍gaṇaśabdo 'dhikaraṇalyuḍantaḥ | pṛṣodarāditvāṇṇatvavyutpādanamanārṣam | evaṃ śūnyāraṇyānītyatra vyākhyeyam | ādyantavyākhyānamupalakṣaṇamavaseyam ||</p>
</div> <!-- commentary !-->
<p>ralayoraikyena yathā—</p>
<lg type="udāharaṇa" n="2.75.176">
  <l>‘vibhinnavarṇā garuḍāgrajena sūryasya rathyāḥ paritaḥ sphurantyā |</l>
  <l>ratnaiḥ punaryatra rucā rucaṃ svāmāninyire vaṃśakarīranīlaiḥ || 176 ||’</l>
</lg>
<p>atra karīranīlairiti rephalakārayoraikyena tulyaśrutyā caturṣvapi pādeṣvanuprāsanirvahaṇamityupanāgaro 'yaṃ śrutyanuprāsaḥ ||</p>
<div type="commentary">
  <p>nirantararephagrathanālīḍhasyeva lakārasya śrutisājātyamullikhatīti tadidamāha—<q>atra karīranīlairiti</q> | etadanuprāsasidhdyā caturṣvapi pādeṣu rephānuprāsanirvahaṇamapi kaviśaktivyutpattivyañjakamupapannaṃ bhavatītyāha—<q>caturṣvapīti</q> ||</p>
</div> <!-- commentary !-->
<p>dantyatālavyānāmaikyena yathā—</p>
<lg type="udāharaṇa" n="2.75.177">
  <l>‘vidyāsyando vāgvidāṃ yaḥ prasannaḥ puṇyāṃ vācaṃ devatāṃ tāṃ namāmaḥ |</l>
  <l>yāṃ brahmāṇaścintayante viśokāḥ sā no deyātsūnṛtā sūnṛtāni || 177 ||’</l>
</lg>
﻿<pb n="235"/>
<p>atra dantyatālavyānāmaikyena tulyaśrutinetyupanāgaro 'yaṃ śrutyanuprāsaḥ | sarve 'pi cānuprāsāḥ prāyeṇa visadṛśavarṇāntaritā eva svadante ityauṣṭhyakaṇṭhyādīnāmihānupraveśo bhavati ||</p>
<div type="commentary">
  <p>vidyāsyandaḥ sārasvatapravāhaḥ saiva vāgdevatā śabdabrahmarūpā taccintayā parabrahmādhigamaniḥśreṇībhūtayā śokasya iṣṭahānijakhedasya vicchedaḥ | atra syandaḥ prasanna iti dantyau sakārau, brahmāṇaścetayanto viśokā ityādeśānādeśau śakārau tālavyau, punarante sā sūnṛtāmīti trayo dantyāḥ, sarveṣāṃ saṃbhūya pāṭhe tulyaśrutitaiva pratibhāsata iti | nanu sajātīyānāṃ nirantaramāvāpe kartavye kimiti vijātīyavyavahitairāvṛttirudāhriyata ityata āha—<q>sarve 'pīti</q> ||</p>
</div> <!-- commentary !-->
<lg type="kārikā" n="2.76">
  <l>yathā jyotsnā candramasaṃ yathā lāvaṇyamaṅa‍ganām |</l>
  <l>anuprāsastathā kāvyamalaṃkartumayaṃ kṣamaḥ || 76 ||</l>
</lg>
<div type="commentary">
  <p>śleṣanirvāhakatayā śrutyanuprāso 'laṃkāra ityuktam, tacca saṃdarbhavyāpakatayaiva nirvahatītyāha—<q>yatheti</q> | jyotsnālāvaṇyayoḥ sarvāṅa‍gīṇā śleṣasubhagayorevālaṃkāratāprasiddhiḥ ||</p>
</div> <!-- commentary !-->
<lg type="kārikā" n="2.77">
  <l>anuprāsaḥ kavigirāṃ padavarṇamayo 'pi yaḥ |</l>
  <l>so 'pyanena stabakitaḥ śriyaṃ kāmapi puṣyati || 77 ||</l>
</lg>
<div type="commentary">
  <p>nanvevamanuprāsāntaraviṣaye 'pi śrutyanuprāsaḥ prasaktastatra ca kimanena kariṣyata ityata āha—<q>anuprāsaḥ kavigirāmiti</q> | uktaṃ hi—‘na ghaṭanāmantareṇa kāvyabhāvaḥ | na ca kāvyamapahāya varṇānuprāsādīnāmātmalābhaḥ’ iti ||</p>
</div> <!-- commentary !-->
<lg type="kārikā" n="2.78">
  <l>muhurāvartyamāneṣu yaḥ svavargyeṣu vartate |</l>
  <l>kāvyavyāpī sa saṃdarbho vṛttirityabhidhīyate || 78 ||</l>
</lg>
<div type="commentary">
  <p><q>svavargyeṣviti</q> | svaśabda ātmīyavacanaḥ | svavarge bhavāḥ svavargyāḥ kaca ṭatapāntaḥsthoṣmopalakṣitāḥ saptavargāḥ | svavargyeṣu vartata ityarthakathanam | māṇikyastabakitahāralatāvadanyonyālambanena parabhāgalābha ityabhiprāyatayā ca kāvyavyāpakenaiva saṃdarbheṇa nirūpyamāṇā vargyā vṛttirvṛttyanuprāsa iti paryavasito 'rthaḥ ||</p>
</div> <!-- commentary !-->
<lg type="kārikā" n="2.79">
  <l>kārṇāṭī kauntalī kauṅa‍kī kauṅa‍kaṇī bāṇavāsikā |</l>
  <l>drāviḍī māthurī mātsī māgadhī tāmraliptikā || 79 ||</l>
</lg>﻿<pb n="236"/>
<lg type="kārikā" n="2.80">
  <l>auṇḍrī pauṇḍrīti vidvadbhiḥ sā dvādaśavidheṣyate |</l>
  <l>atha lakṣaṇametāsāṃ sodāharaṇamucyate || 80 ||</l>
</lg>
<div type="commentary">
  <p>varṇānuprāsādbhedo vakṣyate—karṇāṭādiprabhavakavihevākagocarāḥ kārṇāṭīprabhṛtayo na tu vṛttīnāṃ deśaiḥ kaścidupakāraḥ | baṇavāsanāmā dakṣiṇāpathe ratnābhagavatīcihnito deśaḥ | [<note>kuṇḍalāntaragato 'yaṃ bhāgo 'nanvitaḥ pratīyate |</note>bhrama dhātoriti | vidhimiti iti parāyaṇam ||]</p>
</div> <!-- commentary !-->
<p>tāsu varṇānuprāsavatī kārṇāṭī yathā—</p>
<lg type="udāharaṇa" n="2.80.178">
  <l>‘kānte kuṭilamālokya karṇakaṇḍūyanena kim |</l>
  <l>kāmaṃ kathaya kalyāṇi kiṃkaraḥ karavāṇi kim || 178 ||’</l>
</lg>
<p>cavargānuprāsavatī kauntalī yathā—</p>
<lg type="udāharaṇa" n="2.80.179">
  <l>‘jvalajjaṭiladīptārcirañjanoccayacāravaḥ |</l>
  <l>campakeṣu cakorākṣi cañcarīkāścakāsati || 179 ||’</l>
</lg>
<p>avahitthaprastāve karṇakaṇḍūyitamoṭṭāyitākhyaḥ śrṛṅa‍gārabhāvajo vikāraḥ ||</p>
<p>ṭavargānuprāsavatī kauṅa‍kī yathā—</p>
<lg type="udāharaṇa" n="2.80.180">
  <l>‘kumbhakūṭāṭṭakuṭṭākakuṭilotkaṭapāṇiruṭ |</l>
  <l>hariḥ karaṭipeṭena na draṣṭumapi ceṣṭyate || 180 ||’</l>
</lg>
<p>kumbhakūṭaṃ kumbhāgraṃ tadeva aṭṭo 'ṭṭālakaḥ | ‘ruṣa hiṃsāyām’ | yathoktena pāṇinā ruṣatīti kkip | peṭaḥ samūhaḥ ||</p>
<p>tavargānuprāsavatī kauṅa‍kaṇī yathā—</p>
<lg type="udāharaṇa" n="2.80.181">
  <l>‘madhurmadhūni gāndharvamandiraṃ madirekṣaṇā |</l>
  <l>induraindīvaraṃ dāma kāmamānandayanti naḥ || 181 ||’</l>
</lg>
<p>madhurvasantaḥ | gāndharvaṃ gītam | atra dhakāradakārānuprāsairāsamāpti nirvahaṇam ||</p>
<p>pavargānuprāsavatī bāṇavāsikā yathā—</p>
<lg type="udāharaṇa" n="2.80.182">
  <l>‘priyā pragalbhā tāmbūlaṃ parisrutphullamutpalam |</l>
  <l>pṛṣatkāḥ pañcabāṇasya pañcamaḥ pañcamadhvaniḥ || 182 ||’</l>
</lg>﻿<pb n="237"/>
<p>parisrut madirā | pṛṣatkā bāṇāḥ | pañcamaḥ svaraviśeṣastadbhūyiṣṭho dhvaniḥ pañcamadhvaniḥ ||</p>
<p>antaḥsthānuprāsavatī drāviḍī yathā—</p>
<lg type="udāharaṇa" n="2.80.183">
  <l>‘priyālalavalītālatamālailāvanāvalī |</l>
  <l>bhāti patralahintālakṛtapuṇḍrā vadhūriva || 183 ||’</l>
</lg>
<p>patralāḥ sāndrapatrāḥ | sidhmāderākṛtigaṇatvāllac | puṇḍraṃ tilakaḥ | atra lakāravakārānuprāsābhyāṃ saṃdarbhanirvāhaḥ ||</p>
<p>ūṣmānuprāsavatī māthurī yathā—</p>
<lg type="udāharaṇa" n="2.80.184">
  <l>‘puṣṇatī puṣpadhanuṣaṃ muṣṇatī ploṣavipruṣaḥ |</l>
  <l>miṣantī nirnimeṣeṇa cakṣuṣā mānuṣī na sā || 184 ||’</l>
</lg>
<p>ploṣo virahadāhastasya vipruṣastīkṣṇā bhāgāḥ | te 'mī sapta śuddhā eva vṛttyanuprāsāḥ ||</p>
<p>dvitrivargānuprāsavatī mātsī yathā—</p>
<lg type="udāharaṇa" n="2.80.185">
  <l>‘kokilālāpavācālo māmeti malayānilaḥ |</l>
  <l>ucchalacchīkarācchācchanirjharāmbhaḥkaṇokṣitaḥ || 185 ||’</l>
</lg>
<p>saṃkīrṇāḥ punaranye pañca bhavanti | tatra saṃkaro dvidhā—vijātīyasaṃvalanam, mithaḥ saṃbhedena saṃyogarūpatā ca | kokilālāpetyādau kavargāntaḥsthacavargānuprāsāḥ sphuṭā eva | saṃyogastu vidyamāno 'pi na vivakṣitaḥ ||</p>
<p>dvābhyāṃ vidarbhitaikavargyā māgadhī yathā—</p>
<lg type="udāharaṇa" n="2.80.186">
  <l>‘aghaughaṃ no nṛsiṃhasya ghanāghanaghanaghvaniḥ |</l>
  <l>hanyāddhurughurāghoraḥ sudīrgho ghoraghargharaḥ || 186 ||’</l>
</lg>
<p>vidarbhitaḥ svāntarāyeṇa vaidarbhīprapañcaśobhāmānītaḥ | ghurughuretyavyaktānukaraṇam | atrāsamāpti kavargānuprāsastavargāntaḥsthānuprāsābhyāṃ vidarbhitaḥ | evamanyatrāpi vaidarbhī gaveṣaṇīyā ||</p>
<p>svāntyasaṃyogivargyā tāmraliptikā yathā—</p>
<lg type="udāharaṇa" n="2.80.187">
  <l>‘śiñjānamañjumañjīrāścārukāñcanakāñcayaḥ |</l>
  <l>kaṅa‍kaṇāṅa‍kabhujā bhānti jitānaṅa‍ga tavāṅa‍ganāḥ || 187 ||’</l>
</lg>
﻿<pb n="238"/>
<p>saṃyogo dvividhaḥ—sajātīyena, anyena ca | ādyastrividhaḥ—svargyāntasarūpatadanyasaṃyogabhedāt | ete yathākramaṃ vṛttitrayaṃ prayojayantītyāha—<q>svāntyetyādi</q> | śiñjānā madhuraṃ śabdāyamānāḥ | mañjīrā nūpurāḥ | atra pūrvārdhe svāntyasaṃyoginau cavargau, uttarārdhe tu kavargāviti ||</p>
<p>sarūpasaṃyogigrathitauṇḍrī yathā—</p>
<lg type="udāharaṇa" n="2.80.188">
  <l>‘sallatāpallavollāsī cittavi(vṛ)ttaharo nṛṇām |</l>
  <l>majjatījjalasajjāsu nadīṣu malayānilaḥ || 188 ||’</l>
</lg>
<p>santaḥ kamanīyā latānāṃ pallavāstadullāsanamātrapravīṇatayā tīvratāvyatirekaḥ | ata eva nṛṇāṃ vidagdhamithunānāṃ cittameva sarvasvabhūtaṃ vittaṃ haratīti | ijjalā niculāstaiḥ sajjāḥ sannaddhāḥ | niculanikuñjasannaddhanadīmajjanena śītalatvamunmīlitam ||</p>
<p>asarūpasaṃyogagrathitā pauṇḍrī yathā—</p>
<lg type="udāharaṇa" n="2.80.189">
  <l>‘astamastakaparyastasamastārkāṃśusaṃstarā |</l>
  <l>pīnastanasthitā tāmrakamravastreva vāruṇī || 189 ||’</l>
</lg>
<p>asto 'stācalaḥ | kamraṃ kamanīyam ||</p>
<lg type="kārikā" n="2.81">
  <l>akaṭhorākṣarādānaṃ nātinirvahaṇaiṣiṇaḥ |</l>
  <l>aśaithilyaṃ ca satkartuṃ vuttyanuprāsamīśate || 81 ||</l>
</lg>
<div type="commentary">
  <p>vṛttyanuprāsarasikasya kaveḥ prasajamānaṃ doṣamapākartuṃ śikṣāmāha—<q>akaṭhoreti</q> | taduktam— ‘paruṣābhidhāyivacanādanukaraṇāccāparatra no paruṣam | racayedathāgatiḥ syāttatrāpi hrādayo hreṣāḥ ||’ atinirvāhe vyaktameva vairasyam | taduktam—‘sarva evānuprāsāḥ prāyeṇe'tyādi | komalamātravargyanirvahaṇe tu śaithilyasaṃbhāvanamiti ||</p>
</div> <!-- commentary !-->
<lg type="kārikā" n="2.82">
  <l>kvacidasti kvacinnāsti kvacidasti na cāsti ca |</l>
  <l>varṇānuprāsa eṣā tu sarvato 'stīti bhidyate || 82 ||</l>
</lg>
<div type="commentary">
  <p>nanvanuprāsād vṛttīnāṃ ko viśeṣa ityata āha—<q>kvaciditi</q> | kvacidavṛttibhāge caraṇādyātmake bhavatyeva | kvacitpunaraṃśabhedena bhavati na bhavati ca | tāvataiva tasyālaṃkāratvam | vṛttiśarīravyāpakatayā nirūpyamāṇastu vargyānto 'nya eva | ayaṃ varṇānuprāsādvṛttyanuprāsa ityarthaḥ ||</p>
</div> <!-- commentary !-->
﻿<pb n="239"/>
<p>anye punaranyathā vṛttiṃ vyācakṣate—</p>
<lg type="kārikā" n="2.83">
  <l>sparśādīnāmasaṃbandhaḥ saṃbandho vāpi yo mithaḥ |</l>
  <l>sphuṭādibandhasaṃsidhdyai seha vṛttirnigadyate || 83 ||</l>
</lg>
<div type="commentary">
  <p><q>anye punariti</q> | varṇānāṃ vartanaṃ vartanādhiṣṭhānaṃ ca vartipadenābhimatam | ādye saṃghaṭanavighaṭanābhyāṃ dvidhā | samastavyastabhedena saṃghaṭanavighaṭane dvidhā | kādayo māvasānāḥ sparśāḥ | ādigrahaṇādantaḥsthoṣmaṇoḥ saṃghaṭanabahulaḥ saṃdarbhaḥ prasphuṭaḥ | vighaṭanabahulaḥ komalaḥ | ubhayabahula unmiśraḥ ||</p>
</div> <!-- commentary !-->
<lg type="kārikā" n="2.84">
  <l>kāvyavyāpī ca saṃdarbho vṛttirityabhidhīyate |</l>
  <l>saukumāryamatha praụdhirmadhyamatvaṃ ca tadguṇāḥ || 84 ||</l>
</lg>
<lg type="kārikā" n="2.85">
  <l>gambhīraujasvinī praụdhā madhurā niṣṭhurā ślathā |</l>
  <l>kaṭhorā komalā miśrā parūṣā lalitāmitā || 85 ||</l>
</lg>
<div type="commentary">
  <p>dvitīyaṃ vṛttiśabdārthamāha—<q>kāvyavyāpī ceti</q> | atrāpi doṣaprasaṅa‍gāpākaraṇārthamāha—<q>saukumāryamiti</q> | ata eva [saukumāryapraụdhimadhyamatvāni] guṇāḥ | śaithilyaparuṣatve tu doṣāvityarthaḥ ||</p>
</div> <!-- commentary !-->
<lg type="kārikā" n="2.86">
  <l>iti dvādaśadhā bhinnā kavibhiḥ paripaṭhyate |</l>
  <l>kāraṇaṃ punarutpattesta evāsāṃ vijānate || 86 ||</l>
</lg>
<div type="commentary">
  <p>yogāsaṃyogayoḥ pratiyogivyavasthāvirahātkathaṃ dvādaśaprakāratā vyavasthitirityāśayavānāha—<q>kāraṇaṃ punariti</q> ||</p>
</div> <!-- commentary !-->
<p>tāsu gambhīrā yathā—</p>
<lg type="udāharaṇa" n="2.86.190">
  <l>‘apphundanteṇa ṇahaṃ mahiṃ ca taḍi uddhamāiadiseṇa |</l>
  <l>dundubhigambhīraravaṃ duṇḍuhiaṃ ambuvāheṇa || 190 ||’</l>
</lg>
<lg type="chāyā" ref="2.86.190">
  <l>[āspandatā nabho mahīṃ ca taḍidudhmāpitadiśā |</l>
  <l>dundubhigambhīraravaṃ dundubhitamambuvāhena ||]</l>
</lg>
<p>saiṣā prāyastavargapavargayostṛtīyacaturthānāṃ pakāraphakārayośca svasaṃyogabinduyogāmyāṃ jāyate ||</p>
﻿<pb n="240"/>
<div type="commentary">
  <p>dūṣaṇapratipattisaukaryāttatprasidhdyaiva pṛthagudāhriyata ityāha—<q>tāsviti</q> | apphundanteṇa vyāptavatā | uddhamāiaṃ vyāptam | dundubhirantargatakāṃsyabhājano niḥsvānaviśeṣaḥ | duṇḍuhiaṃ śabdāyitam | dakāradhakārau tavargasya bakārabhakārau pavargasya tṛtīyacaturthau ||</p>
</div> <!-- commentary !-->
<p>ojasvinī yathā—</p>
<lg type="udāharaṇa" n="2.86.191">
  <l>‘pattā a sībharāhaadhāuśilāalaṇisaṇṇarāiajalaam |</l>
  <l>sañjaṃ ojjurapahasidadarimuhaṇimmahiavaülamaïrāmodam || 191 ||’</l>
</lg>
<lg type="chāyā" ref="2.86.191">
  <l>[prāptāśca śīkarāhatadhātuśilājalaniṣaṇṇarājitajalajam |</l>
  <l>sahyaṃ nirjharaprahasitadarīmukhanirmathitabakulamadirāmodam ||]</l>
</lg>
<p>seyaṃ mūrdhanyānāṃ prathamacaturthapañcamadvitraistadāvṛttyā ca prāyo jāyate ||</p>
<div type="commentary">
  <p>satataśīkarasicyamānagairikaśilātalaluṇṭhanena jaladānāṃ rañjanam | viśīrya patanenātyantadhavalā nirjharā eva hāso yasya tādṛśena darīmukhenāntaḥprarūḍhabakulakusumāmodaniḥsaraṇarañjitajaladharapratibimbabhūtatāmranayanonmudraṇāt | hāsabakulāmodābhyāṃ ca kṣībatāroparūpā samāsoktirdhvanyata ityārādhyāḥ | ojjuro nirjharaḥ | ṇimmahiaṃ niḥsṛtam ||</p>
</div> <!-- commentary !-->
<p>praụdhā yathā—</p>
<lg type="udāharaṇa" n="2.86.192">
  <l>‘kṛtvā puṃvatpātamuccairbhṛgubhyāṃ mūrdhni grāvṇāṃ jarjarā nirjharaughāḥ |</l>
  <l>kurvanti dyāmutpatantaḥ smarārtaṃ svarlokastrīgātranirvāṇamatra || 192 ||’</l>
</lg>
<p>saiṣā prāyeṇa mūrdhanyānāmantaḥsthānāṃ saṃyogātpūrvagurutvena jāyate ||</p>
<div type="commentary">
  <p>bhṛgavastaṭāḥ | bhṛgupātasya surastrīsaṃgamaḥ phalam | atra kurvansvarlokanirvartyeteṣu mūrdhanyānāmantaḥsthasaṃyogā uccaiḥśabda ityādau svabhāvagurūṇāmapi pūrvarūpasaṃyogasannidhau chāyāviśeṣo bhavatītyāhuḥ kecit ||</p>
</div> <!-- commentary !-->
<p>madhurā yathā—</p>
<lg type="udāharaṇa" n="2.86.193">
  <l>‘kiñjalkasaṅgiśiñjānabhṛṅa‍galāñchitacampakaḥ |</l>
  <l>ayaṃ madhurupaiti tvāṃ caṇḍi paṅa‍kajadanturaḥ || 193 ||’</l>
</lg>
<p>saiṣā prāyo 'nusvārapurovartisparśatayā jāyate ||</p>
﻿<pb n="241"/>
<div type="commentary">
  <p><q>anusvārapurovartīti</q> | anusvārasvarūpatadādeśāvanusvārapadena gṛhyete | tena
śamitahāsetyādāvanusvārābhāve 'pi na lakṣaṇamudāharaṇam ||</p>
</div> <!-- commentary !-->
<p>niṣṭhurā yathā—</p>
<lg type="udāharaṇa" n="2.86.194">
  <l>‘svāṅa‍gaśliṣṭādrijanmānaṃ netrārciḥ pluṣṭamanmatham |</l>
  <l>staumi tryakṣaṃ dyuṣajjyeṣṭhaṃ daityaśreṇyarcitāṅghrikam || 194 ||’</l>
</lg>
<p>saiṣā prāyaḥ saṃyogabhūyastvenotpadyate ||</p>
<div type="commentary">
  <p><q>svāṅa‍geti</q> | divi sīdantīti dyuṣado devāḥ | suṣāmāditvātṣatvam | atraikāntaritāḥ saṃyogāḥ saṃdarbhavyāpakāḥ pratīyante | so 'yamasyāḥ saṃyujyamānāviśeṣe 'pi
vṛttyantarādviśeṣo niṣṭhurādvaiparītyena śleṣodāharaṇaṃ sugamam ||</p>
</div> <!-- commentary !-->
<p>ślathā yathā—</p>
<lg type="udāharaṇa" n="2.86.195">
  <l>‘dayitajanavirahavigalitanayanodakapītahariṇamadatilakam |</l>
  <l>vadanamapagatamṛgamadaśaśikaraṇiṃ vahati loladṛśaḥ || 195 ||’</l>
</lg>
<p>seyaṃ prāyo vyañjanā nāma saṃyogena janyate ||</p>
<div type="commentary">
  <p>karaṇiḥ sādṛśyam ||</p>
</div> <!-- commentary !-->
<p>kaṭhorā yathā—</p>
<lg type="udāharaṇa" n="2.86.196">
  <l>‘nisarganirgatānarghaghargharadhvanihāstikam |</l>
  <l>cakre cakraṃ yudhi krāmannalarkaḥ karkaśārkaruk || 196 ||’</l>
</lg>
<p>saiṣā prāyaḥ kaṇṭhyarephādisaṃyogādutpadyate ||</p>
<div type="commentary">
  <p><q>saiṣā prāyaḥ kaṇṭhyeti</q> | kaṇṭhyarephayoḥ kvacidanyasyāpyādipadopāttasya saṃyogo 'vaseyaḥ ||</p>
</div> <!-- commentary !-->
<p>komalā yathā—</p>
<lg type="udāharaṇa" n="2.86.197">
  <l>‘dāruṇaraṇe raṇantaṃ karidāraṇakāraṇaṃ kṛpāṇaṃ te |</l>
  <l>ramaṇakṛte raṇaraṇakī paśyati taruṇījano divyaḥ || 197 ||’</l>
</lg>
<p>seyaṃ rephaṇakārādyasaṃyuktakomalavarṇaviracanayā niṣpadyate ||</p>
﻿<pb n="242"/>
<p>miśrā yathā—</p>
<lg type="udāharaṇa" n="2.86.198">
  <l>‘pinaṣṭīva taraṅa‍gāgrairudadhiḥ phenacandanam |</l>
  <l>tadādāya karairindurlimpatīva digaṅa‍ganāḥ || 198 ||’</l>
</lg>
<p>saiṣā prāyaḥ kaṭhorāṇāmoṣṭhyakaṇṭhyamūrdhanyānāṃ bāhulyādibhirupalabhyate ||</p>
<div type="commentary">
  <p><q>bāhulyādibhiriti</q> | bāhulyālpatvamiśraṇaiḥ prādeśikairityarthaḥ ||</p>
</div> <!-- commentary !-->
<p>paruṣā yathā—</p>
<lg type="udāharaṇa" n="2.86.199">
  <l>‘jahre nihrādihrādo 'sau kahlārāhlāditahradaḥ |</l>
  <l>prasahya mahyā garhyatvamarhaṇāhaḥ śaranmarut || 199 ||’</l>
</lg>
<p>saiṣā prāyeṇoṣmaṇāmantaḥsthādisaṃyogairavasthāpyate ||</p>
<p>lalitā yathā—</p>
<lg type="udāharaṇa" n="2.86.200">
  <l>‘drāviḍīnāṃ dhruvaṃ līlārecitabhrūlate mukhe |</l>
  <l>āsajya rājyabhāraṃ svaṃ sukhaṃ svapiti manmathaḥ || 200 ||’</l>
</lg>
<p>saiṣā prāyeṇa dantyauṣṭhyatālavyānāṃ madhye 'ntaḥsthādisaṃyogaiḥ sthāpyate ||</p>
<div type="commentary">
  <p><q>drāviḍīnāmiti</q> | kiṃcidunnamanaṃ recitam | tenādhijyakodaṇḍakriyākāribhrūlatāsanāthe duḥkharājyabhārāropaḥ | sugamamudāharaṇam ||</p>
</div> <!-- commentary !-->
<p>amitā yathā—</p>
<lg type="udāharaṇa" n="2.86.201">
  <l>‘bakulakalikālalāmani kalakaṇṭhīkalakalākule kāle |</l>
  <l>kalayā kalāvato 'pi hi kalayati kalitāstratāṃ madanaḥ || 201 ||’</l>
</lg>
<p>seyamamitayoreva kakāralakārabandhayoranuprāsena prasūyate ||</p>
<lg type="kārikā" n="2.87">
  <l>iti dvādaśadhā vṛttiḥ kaiścidyā kathiteha sā |</l>
  <l>na guṇebhyo na vṛttibhyaḥ pṛthaktvenāvabhāsate || 87 ||</l>
</lg>
<div type="commentary">
  <p>tadetatsarveṣāṃ mataṃ dūṣayati—<q>na guṇebhya iti</q> | samatāsaukumāryādiguṇeṣu bhāratīprabhṛtiṣu ca vṛttiṣu yathāyathamantarbhāvo 'vagantavyaḥ ||</p>
</div> <!-- commentary !-->
﻿<pb n="243"/>
<lg type="kārikā" n="2.88">
  <l>śrutyanuprāsavarṇānuprāsayorapi duṣkarāḥ |</l>
  <l>kvacidbhedāḥ pṛthakkartumasyāsteneha neṣyate || 88 ||</l>
</lg>
<div type="commentary">
  <p><q>śrutyanuprāsavarṇānuprāsayoriti</q> | viṣayasaptamī | varṇāvṛttervṛttyanuprāsasādhāraṇatvāt ||</p>
</div> <!-- commentary !-->
<lg type="kārikā" n="2.89">
  <l>yathāmrātakapuṣpādisragādervarṇa ucyate |</l>
  <l>varṇāvṛttistathā vācāṃ varṇānuprāsa ucyate || 89 ||</l>
</lg>
<div type="commentary">
  <p>tato varṇānuprāsaṃ viśeṣayannāha—<q>yathāmrātaketi</q> | sragādervarṇasthānīyā varṇāvṛttirvarṇānuprāsaḥ | tatropamānabhūtavarṇavivaraṇaṃ samānajātīyakusumādiviracitamālāpaṭaprabhṛtiṣu yadantarāntarā vijātīyāmrātakakusumādisaṃniveśanaṃ tadvarṇa ityucyate | tadvatyā vācā varṇāvṛttiḥ | saiva varṇānuprāsa iti sūtrārthaḥ | sa dvidhā—saṃyuktāsaṃyuktavarṇanirūpyatvāt | yathāyathametadubhayaprapañcanam ||</p>
</div> <!-- commentary !-->
<lg type="kārikā" n="2.90">
  <l>sa tu stabakavānsthānī garbho vivṛtasaṃvṛtaḥ |</l>
  <l>gṛhītamuktaḥ kramavānviparyasto 'tha saṃpuṭaḥ || 90 ||</l>
</lg>
<div type="commentary">
  <p>stabakavadādayo dvādaśa prakārāsteṣu kvacitkvacitsaṃyogāvṛttiḥ stabakavān | anuprāsavinyāsāditi saṃyogānuprāsavinyāsataḥ ||</p>
</div> <!-- commentary !-->
<lg type="kārikā" n="2.91">
  <l>mithunaṃ veṇikā citro vicitraśceti varṇyate |</l>
  <l>varṇāvṛttiprayogebhyastebhyastebhyo manīṣibhiḥ || 91 ||</l>
</lg>
<p>teṣu sthāne sthāne 'nuprāsavinyāsataḥ stabakavānyathā—</p>
<lg type="udāharaṇa" n="2.91.202">
  <l>
    <seg type="pāda">‘yasyāvāsīkṛtahimagirerguñjatāṃ kuñjarāṇā-</seg>
    <seg type="pāda">māviścakre vanagajamadāghrāṇaghorāyitāni |</seg>
  </l>
  <l>
    <seg type="pāda">darpotphullasphuraṇavikaṭākāṇḍakaṇḍūlagaṇḍa-</seg>
    <seg type="pāda">svecchākāṣavraṇitasaralānokahaskandhagandhaḥ || 202 ||’</seg>
  </l>
</lg>
<p>atra guñjatāṃ kuñjarāṇāmityādervarṇastabakasya sthāne sthāne vinyāsādayaṃ varṇānuprāsastabakavānityucyate ||</p>
<div type="commentary">
  <p>guñjatāṃ kuñjarāṇāmakāṇḍakaṇḍūlagaṇḍaskandhagandha ityatrāvṛtticatuṣkeṇa stabakanirvāhaḥ ||</p>
</div> <!-- commentary !-->
﻿<pb n="244"/>
<p>niyatavivakṣitasthānaviśeṣaḥ sthānī yathā—</p>
<lg type="udāharaṇa" n="2.91.203">
  <l>
    <seg type="pāda">‘bāle māleyamuccairna bhavati gaganavyāpinī nīradānāṃ</seg>
    <seg type="pāda">kiṃ tvaṃ pakṣmāntarālairmalinayasi sudhāvakramaśrupravāhaiḥ |</seg>
  </l>
  <l>
    <seg type="pāda">eṣā prodvṛttamattadvipakaṭakaṣaṇakṣuṇṇavindhyopalābhā</seg>
    <seg type="pāda">dāvāgnervyomalagnā malinayati diśāṃ maṇḍalaṃ dhūmarekhā || 203 ||’</seg>
  </l>
</lg>
<p>atra prathamatribhāgasthāneṣu bāle māleyamityādiniyamena vṛttiḥ | so 'yaṃ varṇānuprāsaḥ sthānītyucyate ||</p>
<div type="commentary">
  <p><q>sthānīti</q> | ślokapāde 'pi prathamādibhāgakalpanayā sthānaniyamavivakṣā | tathāhi—<q>bāle māleyamiti</q> | prathamo bhāgo nīnī iti pratibhāsārūḍhastṛtīyādi prathamapāde | evaṃ pakṣmāntarālamalinasudhāśruprabhṛtīnāṃ dvitīyādipādeṣu prathamādibhāgakalpanāvaseyā ||</p>
</div> <!-- commentary !-->
<p>āvṛttervarṇāntarāyeṇa garbho yathā—</p>
<lg type="udāharaṇa" n="2.91.204">
  <l>‘kālaṃ kapālamālāṅa‍kamekamandhakasūdanam |</l>
  <l>vande varadamīśānaṃ śāsanaṃ puṣpadhanvanaḥ || 204 ||’</l>
</lg>
<p>atra kālaṃ kapālamāleti, aṅa‍kamekamiti, vande varadamīśānaṃ śāsanamityādiṣu pakārarephakakāragarbhādhānādayaṃ varṇānuprāso garbha ityucyate ||</p>
<div type="commentary">
  <p>kālaṃ kālasvarūpam | ekamadvitīyam | kālaṃ kapāletyatra lakārāvṛttiḥ kakāreṇa vyavadhāne prakṛte kapāle 'nyatra pakāro | varṇāntaragarbhāyamāṇa upalakṣyate | evaṃ mālāṅa‍kamityādau lakārādigarbhīkaraṇamavaseyam | vivṛtasaṃvṛtau nigadenaiva vyākhyātau ||</p>
</div> <!-- commentary !-->
<p>sthāne sthāne vikāsasaṃkocābhyāṃ vivṛtasaṃvṛto yathā—</p>
<lg type="udāharaṇa" n="2.91.205">
  <l>‘na mālatīdāma vimardayogyaṃ na prema navyaṃ sahate 'parādhān |</l>
  <l>mlānāpi na mlāyati kesarasragdevī na khaṇḍapraṇayā kathaṃcit || 205 ||’</l>
</lg>
<p>atra prathamapāde na mālatīdāmetyādibhirvikāsaḥ, dvitīyapāde premetyākārāvṛttyā saṃkocaḥ, tṛtīyapāde mlānāpi na mlāyatītyetābhyāṃ ca vikāsaḥ, caturthe neti saṃkocaḥ | so 'yaṃ varṇānuprāso vivṛtasaṃvṛta ityucyate ||</p>
﻿<pb n="245"/>
<div type="commentary">
  <p>na mālatīdāmetyādau prathamapāde makārāvṛttirdvayena vivaraṇam, dvitīyapāde sakṛtprayogeṇa tasyaiva saṃvṛtiḥ tṛtīyapāde nakārasakārayorāvṛttyā vivṛtiḥ, caturthe neti saṃvaraṇam | tadiha bhūyovikāsa-kiṃcitsaṃkoca-kiṃcidvikāsa-sarvathāsaṃkocaparipāṭyā saṃdarbhanirvahaṇaṃ śobhākaramiti vyācaṣṭe—<q>atreti</q> ||</p>
</div> <!-- commentary !-->
<p>cakravālavaddhānopādānābhyāṃ gṛhītamukto yathā—</p>
<lg type="udāharaṇa" n="2.91.206">
  <l>‘lolallavaṅa‍galavalīvalayā nikuñcakūjatkapiñjalakulā mukulāvanaddhāḥ |</l>
  <l>
    <seg type="pāda">adhyūṣire kanakacampakarājikāntā</seg>
    <seg type="pāda">yenāparāntavijaye jaladherupāntaḥ || 206 ||’</seg>
  </l>
</lg>
<p>atra cakravālakramaḥ suvyakta eva | so 'yaṃ varṇānuprāso gṛhītamukta ityucyate ||</p>
<div type="commentary">
  <p><q>loladiti</q> | kapiñjalo gauratittiriḥ | aparānto deśaviśeṣaḥ | pūrvavalanenottaragrahaṇaṃ cakravālaṃ vyañjanamātravalanamabhipretam, tena valī valetyatrāpi cakravālasiddhiḥ | evamuttaratra ||</p>
</div> <!-- commentary !-->
<p>krameṇa dvitrāṇāṃ tricaturāṇāṃ varṇānāmasaṃyogasvaravarṇānāmāvṛttiḥ kramavānyathā—</p>
<lg type="udāharaṇa" n="2.91.207">
  <l>‘nitambagurvī guruṇā prayuktā vadhūrvidhātṛpratimeva tena |</l>
  <l>cakāra sā mattacakoranetrā lajjāvatī lājavimokamagnau || 207 ||’</l>
</lg>
<p>atra gurvī guruṇā prayukteti, vadhūrvidhātṛ iti, cakāra cakoreti, lajjāvatī lājavimokamiti dvayostrayāṇāṃ ca svarasaṃyogavarṇānāṃ krameṇāvṛttiḥ, so 'yaṃ varṇānuprāsaḥ kramavānityucyate ||</p>
<div type="commentary">
  <p><q>krameṇeti</q> | dvāvārabhyaiva kramasaṃbhava ūrdhvaṃ caturbhyo virasāyate | tena pañcaṣāṇāmityādinoktamasaṃyogasvarāṇāmityavivakṣitasaṃyogasvarāṇām | guruṇetyanullaṅa‍ghanīyājñatā | tathā calatpraktyā durvahanitambabhārālasāyā api kathaṃcitpadavinyāsena kāntiviśeṣo dhvanyate | svabhāvatāmrayorapi netrayostatkāle dhūmāśleṣād ﻿<pb n="246"/>dviguṇo rāga iti upamāne mattapadapoṣaḥ pūrvārdhe dvayordvayorūttarārdhe trayāṇāmanullaṅghitakramāṇāmeva vyañjanānāmāvṛttiriti sphuṭaṃ vivaraṇam ||</p>
</div> <!-- commentary !-->
<p>kramavatāṃ viparyayopanyāsādviparyayo yathā—</p>
<lg type="udāharaṇa" n="2.91.208">
  <l>‘praṇavaḥ pravaṇe yatra prathamaḥ pramatheṣu yaḥ |</l>
  <l>raṇavānvāraṇamukhaḥ sa vaḥ pātu vināyakaḥ || 208 ||’</l>
</lg>
<p>atra vyutkramo vyakta eva | so 'yaṃ varṇānuprāso viparyaya ityucyate ||</p>
<div type="commentary">
  <p>kramavatāmupakrāntakiṃcitkramāṇāmāvṛttau tatkramaviparyāso vyutkramaḥ ||</p>
</div> <!-- commentary !-->
<p>svādyavarṇavartinā svareṇa saha pādamadhyāntayoranuprāsaḥ saṃpuṭaṃ yathā—</p>
<lg type="udāharaṇa" n="2.91.209">
  <l>
    <seg type="pāda">‘sthirāpāyaḥ kāyaḥ praṇayiṣu sukhaṃ sthairyavimukhaṃ</seg>
    <seg type="pāda">mahārogābhogaḥ kuvalayadṛśaḥ sarpasadṛśaḥ |</seg>
  </l>
  <l>
    <seg type="pāda">gṛhāveśaḥ kleśaḥ prakṛticapalā śrīrapi khalā</seg>
    <seg type="pāda">yamaḥ svairī vairī tadapi na hitaṃ karma vihitam || 209 ||’</seg>
  </l>
</lg>
<p>tadetallakṣaṇenaiva vyākhyātam | so 'yaṃ varṇānuprāsaḥ saṃpuṭa ityucyate ||</p>
<div type="commentary">
  <p><q>svādyeti</q> | āvartanīyo varṇaḥ svapadenābhimatastasya pūrvo yo varṇastadvartinā svareṇa saha tasyāvṛttiḥ | <q>pādamadhyāntayoriti</q> | madhyasaṃśliṣṭoparitanabhāgaghaṭitasamudgakatulyatayā saṃpuṭo 'nuprāsaḥ ||</p>
</div> <!-- commentary !-->
<p>antapādamupasaṃhāropakramayorvivakṣitaḥ sasvarānuprāso mithunaṃ yathā—</p>
<lg type="udāharaṇa" n="2.91.210">
  <l>
    <seg type="pāda">‘tyaja manasi sadāhe he smara sthānamasmi-</seg>
    <seg type="pāda">nnanu kirasi śarīre re kimindo mayūkhān |</seg>
  </l>
  <l>
    <seg type="pāda">api parihara vāyo yogamaṅa‍gairmadīyaiḥ</seg>
    <seg type="pāda">praṇayini samavete te bhavantaḥ sakhāyaḥ || 210 ||’</seg>
  </l>
</lg>
<p>tadetannigadenaiva vyākhyātam | so 'yaṃ varṇānuprāso mithunamityucyate ||</p>
<div type="commentary">
  <p><q>antapādamiti</q> | vṛttaucitīvaśācca dvikhaṇḍalabdhaśobhāviśeṣeṣu pādeṣu mithunasiddhiravaseyā | tadidamuktamupakramopasaṃhārayoriti | mithunaṃ dvandvam ||</p>
</div> <!-- commentary !-->
﻿<pb n="247"/>
<p>āvākyaparisamāptervarṇānuprāsanirvāho veṇikā yathā—</p>
<lg type="udāharaṇa" n="2.91.211">
  <l>
    <seg type="pāda">‘vidrāṇe rudravṛnde savitari tarale vajriṇi dhvastavajre</seg>
    <seg type="pāda">jātāśaṅa‍ke śaśāṅa‍ke viramati maruti tyaktavaire kubere |</seg>
  </l>
  <l>
    <seg type="pāda">vaikuṇṭhe kuṇṭhitāstre mahiṣamatiruṣaṃ pauruṣopaghnanighnaṃ</seg>
    <seg type="pāda">nirvighnaṃ nighnatī vaḥ śamayatu duritaṃ bhūribhāvā bhavānī || 211 ||’</seg>
  </l>
</lg>
<p>tadetannātidurbodham | so 'yaṃ varṇānuprāso veṇiketyucyate ||</p>
<div type="commentary">
  <p><q>vidrāṇa iti</q> | upaghna āśrayaḥ | nighnaḥ paravaśaḥ | anuprāsajāterāsamāpti nirvāho 'bhimataḥ | vyaktayaḥ punaranyā anyā evābhimatāstena vṛttyanuprāsādbhedaḥ | ata eva veṇītulyatā | tatra hi kila keśagrathanā nirvyụ̄dhaiva bhaktiḥ punaranyānyeti ||</p>
</div> <!-- commentary !-->
<p>uktalakṣaṇebhyo 'nyaścitro yathā—</p>
<lg type="udāharaṇa" n="2.91.212">
  <l>
    <seg type="pāda">‘nīte nirvyājadīrghā maghavati maghavadvajranidrānidāne</seg>
    <seg type="pāda">nidrā drāgeva devadbiṣi muṣitaruṣaḥ saṃsmarantyāḥ svabhāvam |</seg>
  </l>
  <l>
    <seg type="pāda">devyā dṛgbhyastisṛbhyastraya iva galitā rāśayo raktatāyā</seg>
    <seg type="pāda">rakṣantu tvāṃ triśūlakṣatikuharabhuvo lohitāmbhaḥsamudrāḥ || 212 ||’</seg>
  </l>
</lg>
<p>evamanye 'pi draṣṭavyāḥ ||</p>
<div type="commentary">
  <p><q>uktalakṣaṇebhya iti</q> | pūrvoktavarṇānuprāsebhya iti | tathāhi prakṛtodāharaṇe sthāne sthāne stabakāvivakṣāyāṃ na stabakavān, vibhāgaparihāreṇa na sthānī, varṇāntarāyānupapattau na garbhaḥ, saṃkocavikāsābhāvena na vivṛtasaṃvṛtaḥ, cakravālakramābhāvena na gṛhītamuktaḥ | evaṃ kramaviparyastamithunabahirbhāvo 'vagantavyaḥ | āsamāptinirvahaṇābhāve veṇībhedaḥ sphuṭa eva ||</p>
</div> <!-- commentary !-->
<p>ekavarṇāvṛttervṛttyanuprāsasya varṇāntaravaicitryeṇa vicitro yathā—</p>
<lg type="udāharaṇa" n="2.91.213">
  <l>‘cañcatkāñjanakāñcayo layavalaccolāñcalairvañcitāścārīsaṃcaraṇaikacārucaraṇāḥ siñcanti cittaṃ mama |</l>
  <l>
    <seg type="pāda">līlācañcuracañcarīkarucibhiścūlālakaiścarcitāḥ</seg>
    <seg type="pāda">kiṃciccandanacandracampakarucāṃ cauryo mṛgīlocanāḥ || 213 ||’</seg>
  </l>
</lg>
﻿<pb n="248"/>
<div type="commentary">
  <p><q>ekavarṇāvṛtteriti</q> | vargyāvṛttau hi kadācidekavarṇāvṛttirapi saṃdarbhavyāpinī saṃbhāvyate | tasyāṃ pratīyamānāyāmevāntarāntarā nānājātīye varṇāvṛttiścitraśobhādāyinī vicitrānuprāsa ityucyate | tathā hi | prakṛtodāharaṇe saṃdarbhasamāptiṃ yāvadāvartamāne eva cakāre kāñcana kāñceti layavaladityādiṣu kakāralakārādyanuprāsodbhaṭabhāvenava varṇāvṛtternyagbhāva iva prakāśate | cārī saṃcaraṇaprakāraḥ | sā bhaumī ākāśī ca | cañcuro manoharaḥ | cañcarīko bhramaraḥ ||</p>
</div> <!-- commentary !-->
<p>anye punaranyathā citravicitrayorlakṣaṇaṃ vyācakṣate | tatra yamakacchāyānukārī citraḥ | sa eva varṇānuprāsavānvicitra iti | tatra citro yathā—</p>
<lg type="udāharaṇa" n="2.91.214">
  <l>
    <seg type="pāda">‘sarvāśārudhi dagdhavīrudhi sadā sāraṅa‍gabaddhakrudhi</seg>
    <seg type="pāda">kṣāmakṣmāruhi mandamunmadhulihi svacchandakandadruhi |</seg>
  </l>
  <l>
    <seg type="pāda">śuṣyatsrotasi taptabhūrirajasi jvālāyamānāmbhasi</seg>
    <seg type="pāda">jyeṣṭhe māsi kharārkatejasi kathaṃ pāntha vrajañjīvasi || 214 ||’</seg>
  </l>
</lg>
<div type="commentary">
  <p><q>anye punariti</q> | vibhinnārthaikarūpatvaṃ sthānavibhāgālambanaṃ vyapetāvyapetabhāvaśca yamakacchāyāvarṇānuprāsavāniti atiśāyane matup | sarvāśārudhītyādau viprabhṛtīnāṃ vibhinnārthaikarūpāṇāṃ vyapetānāmeva pādamadhyāntayoravasthitiḥ | evamavyapetamapyunneyam | nātra varṇānuprāsa utkaṭa iti vicitrādbhedaḥ ||</p>
</div> <!-- commentary !-->
<p>vicitro yathā—</p>
<lg type="udāharaṇa" n="2.91.215">
  <l>
    <seg type="pāda">‘udyadbarhiṣi dardurāravapuṣi prakṣīṇapānthāyuṣi</seg>
    <seg type="pāda">cyotadvipluṣi candraruṅ‌muṣi sakhe haṃsadviṣi prāvṛṣi |</seg>
  </l>
  <l>
    <seg type="pāda">mā muñcoccakucāntasaṃnatagaladbāṣpākulāṃ bālikāṃ</seg>
    <seg type="pāda">kāle kālakarālanīlajaladavyāluptabhāsvattviṣi || 215 ||’</seg>
  </l>
</lg>
<div type="commentary">
  <p>ata evottaratra sphuṭavarṇānuprāsamudāharati ||</p>
</div> <!-- commentary !-->
<lg type="kārikā" n="2.92">
  <l>varṇāvṛttiranuprāsa iti yaḥ kṛtalakṣaṇaḥ |</l>
  <l>so 'yaṃ dvādaśadhā bhedaiḥ pravibhajya pradarśitaḥ || 92 ||</l>
</lg>
<div type="commentary">
  <p>te 'mī śuddhavarṇā vṛttiprakārāḥ ṣaṭratriṃśallakṣitāḥ, sāṃprataṃ dvādaśatāpannavarṇāvṛttayo lakṣyanta ityāha—<q>varṇāvṛttiranuprāsa iti</q> | dvādaśadheti vīpsā draṣṭavyā ||</p>
</div> <!-- commentary !-->
﻿<pb n="249"/>
<lg type="kārikā" n="2.93">
  <l>samagramasamagraṃ vā yasminnāvartate padam |</l>
  <l>padāśrayeṇa sa prāyaḥ padānuprāsa ucyate || 93 ||</l>
</lg>
<div type="commentary">
  <p><q>samagramiti</q> | padālambano 'nuprāsaḥ padānuprāsastena padāvayavamālālambano 'pi padālambana eva | tadidamāha—<q>padāśrayeṇeti</q> ||</p>
</div> <!-- commentary !-->
<lg type="kārikā" n="2.94">
  <l>visargabindusaṃyogasvarasthānāvivakṣayā |</l>
  <l>anirvāhācca sa prāyo yamakebhyo vibhidyate || 94 ||</l>
</lg>
<lg type="kārikā" n="2.95">
  <l>masṛṇo danturaḥ ślakṣṇaḥ saṃpuṭaṃ saṃpuṭāvalī |</l>
  <l>khinnaḥ stabakavānsthānī mithunaṃ mithunāvalī || 95 ||</l>
</lg>
<lg type="kārikā" n="2.96">
  <l>gṛhītamuktanāmānyastato 'nyaḥ punaruktimān |</l>
  <l>iti dvādaśabhedo 'yaṃ manīṣibhiriheṣyate || 96 ||</l>
</lg>
<p>nanu yadi padāvṛttirabhinnārthā tadā punaruktireva, bhinnārthā cedyamakānna bhidyata ityata āha—<q>visargeti</q> | binduranusvāraḥ | sthānaṃ kaṇṭhādikam | vṛtteḥ pādādiyamakatābhāvo nirvāhaḥ prāyonirvāha iti yojanā ||</p>
<p>teṣu masṛṇo yathā—</p>
<lg type="udāharaṇa" n="2.96.216">
  <l>‘saraṇe vāraṇāsyasya daśane 'śanisaṃnibhe |</l>
  <l>cakāra valayākāraṃ bhujaṃ bhujagabhīṣaṇam || 216 ||’</l>
</lg>
<p>so 'yamasaṃyuktavarṇāvṛtteḥ padānuprāso masṛṇa ityucyate ||</p>
<div type="commentary">
  <p>vāraṇāsyo vināyakaḥ | atra raṇeraṇeti śaneśanīti kārakāramiti bhujaṃbhujeti padaṃ tadekadeśāvṛttiḥ sphuṭamupalabhyate | masṛṇastu kathamityata āha—<q>so 'yamiti</q> ||</p>
</div> <!-- commentary !-->
<p>danturo yathā—</p>
<lg type="udāharaṇa" n="2.96.217">
  <l>‘sa naiṣadhasyādhipateḥ sutāyāmutpādayāmāsa niṣiddhaśatruḥ |</l>
  <l>anūnasāraṃ niṣadhānnarendrātputraṃ yamāhurriṣadhākhyameva || 217 ||’</l>
</lg>
<p>atra niṣiddhaśatruriti pade saṃyogādhikyena danyuratā | so 'yaṃ padānuprāso dantura ityucyate ||</p>
﻿<pb n="250"/>
<div type="commentary">
  <p>sa naiṣadhetyādau niṣadharūpo varṇasamudāyaḥ padaikadeśatāmāpannaḥ sādhāraṇa eva | tadatra danturatā kīdṛśītyata āha—<q>atra niṣiddheti</q> |</p>
</div> <!-- commentary !-->
<p>ślakṣṇo yathā—</p>
<lg type="udāharaṇa" n="2.96.218">
  <l>‘apyehi kānte vaidehi dehi prativaco mama |</l>
  <l>aravindākṣi dākṣiṇyamalaṃkāro hi yoṣitām || 218 ||’</l>
</lg>
<p>atra svareṇa sahāvṛtteḥ ślakṣṇatā | so 'yaṃ padānuprāsaḥ ślakṣṇa ityucyate ||</p>
<p>saṃpuṭaṃ yathā—</p>
<lg type="udāharaṇa" n="2.96.219">
  <l>‘sadarpa iva kaṃdarpastaralā mādṛśāṃ matiḥ |</l>
  <l>asāra iva saṃsāraḥ kuruṣva madanugraham || 219 ||’</l>
</lg>
<p>atrevaśabdasyāpavādatvenāvyavadhāyakatvādanuprāso 'yaṃ saṃpuṭa ityucyate ||</p>
<div type="commentary">
  <p>saṃpuṭavadekarūpasyaiva khaṇḍasya nirantaramāvartanaṃ saṃpuṭam | tatkathamiva kaṃsaṃśabdairantarāye saṃpadyata ityata āha—<q>atrevaśabdasyeti</q> ||</p>
</div> <!-- commentary !-->
<p>saṃpuṭāvalī yathā—</p>
<lg type="udāharaṇa" n="2.96.220">
  <l>‘karoti kiṃ kirāto 'yaṃ samākṛṣya śilīmukhān |</l>
  <l>śilīmukhānsamākṛsya kiṅkirātaḥ karoti yat || 220 ||’</l>
</lg>
<p>atra karoti karotītyekaṃ saṃpuṭam, kiṃ kirātaḥ kiṅkirāta iti dvitīyam, samākṛṣya samākṛṣyeti tṛtīyam, śilīmukhāñchilīmukhāniti caturtham | so 'yaṃ padānuprāsaḥ saṃpuṭāvalītyucyate ||</p>
<div type="commentary">
  <p>karoti kiṃ kirāto 'yamityādau madhye śilīmukhāñchilīmukhāniti prathamaṃ saṃpuṭam | tasya bahirāvaraṇabhūtaṃ samākṛṣya samākṛṣyeti dvitīyam | tasyāpi kiṃ kirātaḥ kiṅkirāta iti tṛtīyam | tasyāpi karotīti caturtham | tadetadviparītavyākhyayā vyañjayannāha—<q>atra karotītyādi</q> ||</p>
</div> <!-- commentary !-->
﻿<pb n="251"/>

BREAK
<p>khinno yathā—</p>
<lg type="udāharaṇa" n="2.96.221">
  <l>‘kulajātisamākulīkṛtānāṃ sukhadasukhāśayamūḍhacetanānām |</l>
  <l>abhavavibhavalābhalolubhānāṃ bhava bhavabandhavibhedanāya bhūyaḥ || 221 ||’</l>
</lg>
<p>atra rīteranirvāhātkhinnatā | so 'yaṃ padānuprāsaḥ khinna ityucyate ||</p>
<div type="commentary">
  <p><q>kuleti</q> | atra prathamapāde kuleti avivakṣitasvarādivarṇayugmamakṣaracatuṣṭayavyavadhānena kulītyāvṛttam | dvitīyatṛtīyapādayostu sukhadasukheti abhavavibhaveti
caikavarṇavyavadhānenāvṛttiḥ | caturthapāde tu bhavabhaveti rītibhaṅa‍go na ca doṣaḥ | pratītyavyavadhānāt ||</p>
</div> <!-- commentary !-->
<p>stabakavānyathā—</p>
<lg type="udāharaṇa" n="2.96.222">
  <l>‘bhāsayatyapi bhāṣādau kavivarge jagattrayīm |</l>
  <l>ke na yānti nibandhāraḥ kālidāsasya dāsatām || 222 ||’</l>
</lg>
<p>so 'yaṃ varṇānuprāsavatpadānuprāso 'pi sthāne sthāne viniveśātstabakavānityucyate ||</p>
<div type="commentary">
  <p>vaicitrīviśeṣeṇālaṃkārabhāvo bhāsayatītyādāvādyantayordūrāntaritaivāvṛttiḥ | sthānaniyamastu na vivakṣitaḥ | tadidamuktam—<q>sthāne sthāna iti</q> ||</p>
</div> <!-- commentary !-->
<p>sthānī yathā—</p>
<lg type="udāharaṇa" n="2.96.223">
  <l>
    <seg type="pāda">‘paraṃ joṇhā uṇhā garalasariso candaṇaraso</seg>
    <seg type="pāda">khadakkhāro hāro malaapavaṇā dehatavaṇā |</seg>
  </l>
  <l>
    <seg type="pāda">muṇālī vāṇālī jaladi a jaladdā taṇuladā</seg>
    <seg type="pāda">variṭṭhā jaṃ diṭṭhā kamalaṇaaṇā sā suvaaṇā || 223 ||’</seg>
  </l>
</lg>
<lg type="chāyā" ref="2.96.223">
  <l>
    <seg type="pāda">[paraṃ jyotsnā uṣṇāṃ garalasadṛśaścandarasaḥ</seg>
    <seg type="pāda">kṣatakṣāro hāro malayapavanā dehatapanāḥ |</seg>
  </l>
  <l>
    <seg type="pāda">mṛṇālī bāṇālī jvalati ca jalārdrā tanulatā</seg>
    <seg type="pāda">variṣṭhā yaddṛṣṭā kamalanayanā sā suvadanā ||]</seg>
  </l>
</lg>
<p>so 'yaṃ padānuprāsaḥ sthānaniyamātsthānītyucyate ||</p>﻿<pb n="252"/>
<div type="commentary">
  <p>joṇhā uṇhā riso raso ityādikā pratipādaṃ madhyāntasthānaniyamenāvṛttiḥ | kṣato 'rpitaḥ kṣāraḥ | jalārdrā jalārdre vastre ||</p>
</div> <!-- commentary !-->
<p>mithunaṃ yathā—</p>
<lg type="udāharaṇa" n="2.96.224">
  <l>
    <seg type="pāda">‘puraḥ pārā 'pārātaṭabhuvi vihāraḥ puravaraṃ</seg>
    <seg type="pāda">tataḥ sindhuḥ sindhuḥ phaṇipativanaṃ pāvanamataḥ |</seg>
  </l>
  <l>
    <seg type="pāda">tadagre tūdagro giririti giristasya purato</seg>
    <seg type="pāda">viśālā śālābhirlalitalalanābhirvijayate || 224 ||’</seg>
  </l>
</lg>
<p>tadetatpratipādaṃ dvayordvayoḥ padānuprāsayorvinyāsānbhithunam ||</p>
<div type="commentary">
<p>pārābhidhānā nadī | apārā pārarahitā | sindhurnadī sindhunāmā | viśālā ujjayinī | śālābhiritītthaṃbhūtalakṣaṇeṃ tṛtīyā | atra pārāpāreti sindhuḥ sindhuriti dagre dagra iti śālāśāleti krameṇa prathamādipādeṣu dvayorevānuprāsayorvinyāsaḥ | yadyapi tṛtīyapāde girigirīti dvitīyamapi miṃthunaṃ saṃbhavati tathāpi varṇadvayavyavadhānādanullekhītyupekṣitavān ||</p>
</div> <!-- commentary !-->
<p>mithunāvalī yathā—</p>
<lg type="udāharaṇa" n="2.96.225">
  <l>
    <seg type="pāda">‘śirasi śarabhaḥ kroḍe kroḍaḥ karī karaṭe raṭa-</seg>
    <seg type="pāda">nnurasi ca rururmarmaṇyeṇaḥ śikhī mukharo mukhe |</seg>
  </l>
  <l>
    <seg type="pāda">kavirapi hṛdi hrādī dūrāddharirdvipajiddhato</seg>
    <seg type="pāda">dhanuṣi laghutā lakṣye 'pūrvo jayo 'sya yaśasvinaḥ || 225 ||’</seg>
  </l>
</lg>
<p>seyaṃ dvayoḥ pādayornirantaramāvṛttirmithunāvalītyucyate ||</p>
<div type="commentary">
  <p><q>śirasīti |</q> śarabho 'ṣṭāpadaḥ | kroḍo varāhaḥ | rururbahuśṛṅa‍go mṛgaḥ | hariḥ siṃha | svarabhāgavivakṣāyāṃ vyañjanayugalāvṛttirmithunam | tadevāvṛttibhūmnā mithunāvalī śaraśareti kroḍakroḍeti karakareti davadavetyādinā krameṇa supratyabhijñānaiva ||</p>
</div> <!-- commentary !-->
<p>gṛhītamukto yathā—</p>
<lg type="udāharaṇa" n="2.96.226">
  <l>‘puṃnāganāgakesarakesaraparivāsavāsanāsurabhiḥ |</l>
  <l>surabhirmadhuramadhupriyaṣaṭcaraṇācaraṇavānprāptaḥ || 226 ||’</l>
</lg>
<p>so 'yaṃ cakravālavadanuprāso gṛhītamukta ityucyate ||</p>
﻿<pb n="253"/>
<div type="commentary">
  <p><q>gṛhītamukto yatheti</q> | puṃnāgaḥ puṃgaja iti prasiddhaḥ | kesaro bakulaḥ | bhāvanā vāsanā | surabhirvasantaḥ | nānāmadhupānalālasānāmitastataḥ ṣaṭcaraṇānāṃ caraṇaṃ bhramaṇam | atra cakravālakramo vyakta eva | āvṛttyādhikyābhāvācca gṛhītamātrasyaiva mocanam ||</p>
</div> <!-- commentary !-->
<p>punaruktimānyathā—</p>
<lg type="udāharaṇa" n="2.96.227">
  <l>‘dhūmāi dhūmakaluse jalaha jalantā buhatthajīābandhe |</l>
  <l>paḍiraapaḍiuṇṇadise rasaï rasantisihare dhaṇummi ṇahaalam || 227 ||’</l>
</lg>
<lg type="chāyā" ref="2.96.227">
  <l>[dhūmāyate dhūmakaluṣe jvalati jvaladāttahastajīvābandhe |</l>
  <l>pratiravapratipūrṇadiśi rasati rasacchikhare dhanuṣi nabhastalam ||]</l>
</lg>
<p>atra dhūmādīnāṃ punarvacanātpadānuprāso 'yaṃ punaruktimānucyate ||</p>
<div type="commentary">
  <p><q>punaruktimāniti</q> | vācyābhedātpunaruktiḥ sā yasminnāvṛttilakṣaṇenānuprāse sa punaruktimān | tātparyabhedāñca na doṣaḥ | dhūmajvalanarasanānāmākāśadeśavyāpitayā dhanuḥprakarṣadvāreṇa rāmabhadragatotsāhaśaktidhvananātprakṛtavīrarasapoṣaḥ | atra dhūmadhūmetyādinā vācyabhedaḥ ||</p>
</div> <!-- commentary !-->
<p>nanu varṇāvṛttiranuprāsasāmānyalakṣaṇayuktā na cāsau padādyāvṛttāvastītyata āha—</p>
<lg type="kārikā" n="2.97">
  <l>varṇāvṛttiranuprāsaḥ pādeṣu ca padeṣu ca |</l>
  <l>pūrvānubhavasaṃskārabodhinī padyadūratā || 97 ||</l>
</lg>
<div type="commentary">
  <p><q>varṇāvṛttiriti</q> | samudāyāvṛttirapi varṇāvṛttireva | nahi varṇātiriktaḥ samudāyo nāma | iyāṃstu viśeṣo yatpūrvajātīyavṛttānusaṃdhānamalaṃkāratāṃ prayojayati | tatra ca kāryānumeyaḥ samayasaṃnikarṣaviśeṣa eva prayojaka iti | tadidaṃ diṅa‍mātramuktam ||</p>
</div> <!-- commentary !-->
<lg type="kārikā" n="2.98">
  <l>lāṭānuprāsavargasya yāvadvā lakṣyate gatiḥ |</l>
  <l>padānuprāsavarge 'pi tāvadeva prapañcate || 98 ||</l>
</lg>
<div type="commentary">
  <p>anye 'pi padānuprāsaprakārāḥ svayamutprekṣitavyā ityāha—<q>lāṭeti</q> | gatiḥ prakāraḥ ||</p>
</div> <!-- commentary !-->
<lg type="kārikā" n="2.99">
  <l>svabhāvataśca gauṇyā ca vīpsābhīkṣṇyādibhiśca sā |</l>
  <l>nāmnā dviruktibhirvākye tadanuprāsa ucyate || 99 ||</l>
</lg>
<div type="commentary">
  <p>kramaprāptaṃ nāmadviruktyanuprāsaṃ vibhajate—svabhāvata iti | yadyapi padānu-<pb n="254"/>prāsādau nāmadviruktirativyāpikā tathāpyarthopakṣepopanipātinī saha vivakṣitā | artho dvividhaḥ—ābhidhānikaḥ, upādhiśca | ādyo gauṇamuṃkhyabhedena dviprakāraḥ, dvitīyo 'pi vīpsābhīkṣṇyādiranekavidhaḥ | dvaruktirapi nāma śarīrasaṃpādikā nāmnaḥ sataśceti dvayī boddhavyā | ata eva dviruktasyaivābhidhāśaktiyogātsvabhāvata ityuktam ||</p>
</div> <!-- commentary !-->
<p>sā svabhāvato yathā—</p>
<lg type="udāharaṇa" n="2.99.228">
  <l>‘kurvanto 'mī kalakalaṃ mārutena calācalāḥ |</l>
  <l>prātargulugulāyante gajā iva ghanāghanāḥ || 228 ||’</l>
</lg>
<p>atra kalakalamityādiṣu svābhāviki punaruktirupadiśyate ||</p>
<div type="commentary">
  <p><q>kurvanta iti</q> | calācalāścañcalāḥ | calateracrapratyaye 'bhyāsasyāki rūpam | gulu ityavyaktānukaraṇasya ḍāci dvirvacane ca guluguleti nāmasiddhiḥ | atra kalakalādipadānāmarthavaśāyātadviruktiśarīrāṇāṃ svabhāvata eva yathoktarūpavyavasthitiḥ ||</p>
</div> <!-- commentary !-->
<p>gauṇyā yathā—</p>
<lg type="udāharaṇa" n="2.99.229">
  <l>
    <seg type="pāda">‘amṛtamamṛtaṃ candraścandrastathāmbujamambujaṃ</seg>
    <seg type="pāda">ratirapi ratiḥ kāmaḥ kāmo madhūni madhūnyāpi |</seg>
  </l>
  <l>
    <seg type="pāda">iti na bhajate vastu prāyaḥ parasparasaṃkaraṃ</seg>
    <seg type="pāda">tadiyamabalā kāntiṃ dhatte kutaḥ sakalātmikām || 229 ||’</seg>
  </l>
</lg>
<p>atrāmṛtamamṛtamityādiṣvabhede 'pi bhedopacāreṇa viśeṣaṇaviśeṣyabhācaḥ sāmānyaviśeṣabhāvādbhavanpunaruktivadbhāsate ||</p>
<div type="commentary">
  <p><q>amṛtamiti</q> | atra dvitīyāntānāmamṛtādipadānāṃ dviruktidoṣeṇa tātparyāparyavasānādamṛtādiguṇaparatve kalpanīye 'pi nikṛṣṭaguṇaparāṇāṃ sāmānādhikaraṇyānupapattestattadasādhāraṇaguṇopabṛṃhitāmṛtādiniṣṭhānāmādyapadopāttasāmānyāpekṣo viśeṣyabhāvaśca viśeṣaṇatvaṃ ca nirvahati | na ca paryāyaniveśe 'rthāntarasaṃkramitavācyatā saṃbhavatīti pūrvācāryāḥ | seyaṃ gauṇārthaparavaśā nāma dviruktiḥ ||</p>
</div> <!-- commentary !-->
<p>vīpsā yathā—</p>
<lg type="udāharaṇa" n="2.99.230">
  <l>‘śaile śaile na māṇikyaṃ mauktikaṃ na gaje gaje |</l>
  <l>deśe deśe na vidvāṃsaścandanaṃ na vane vane || 230 ||’</l>
</lg>
﻿<pb n="255"/>
<p>seyaṃ dravyavīpsā nāma dviruktiḥ | evaṃ guṇajātikriyāvīpsāyāmapi draṣṭavyam ||</p>
<div type="commentary">
  <p><q>vīpseti</q> | nānārthānāṃ yugapadekaikena padena kenacidvakturvyāptivivakṣā vīpsā | sa prayoktṛdharmo dviruktyā vyajyate | ata eva yā kācidarthasāmarthyākṛṣṭā dviruktiḥ sā saptavarṇādivannāmadviruktisamākhyayā pratipādyate | <q>śaile śaila iti</q> | atra kiṃcidekamasādhāraṇaguṇāśrayaṃ vivakṣan taditarasya tajjātīyasya guṇasaṃsparśamasahamāno 'prastutameva śailādikaṃ prastutavān | rohaṇādivyatiriktāsu vyaktiṣu māṇikyādyabhāvaguṇavyāptiryugapadeva vivakṣitā | śabdādupasarjanatayā pratīyamānaḥ siddhasvabhāvaḥ padārtho guṇa ityucyate | evaṃ kriyayāpi vyāptiravaseyā | <q>seyaṃ dravyavīpseti</q> | śailādīnāṃ dravyāṇāmekena guṇādinā vyāptumicchetyarthaḥ ||</p>
</div> <!-- commentary !-->
<p>‘prakāre guṇavacanasya 8|1|12’ ityādirapi vīpsāprakāra eva |</p>
<p>yathā—</p>
<lg type="udāharaṇa" n="2.99.231">
  <l>māninījanavilocanapātānuṣmabāṣpakaluṣānpratigṛhṇan |</l>
  <l>mandamandamuditaḥ prayayau khaṃ bhītabhīta iva śītamayūkha || 231 ||’</l>
</lg>
<div type="commentary">
  <p><q>prakāre guṇavacanasyeti</q> | prakāraḥ sādṛśyaṃ tatpūrṇaguṇena nyūnaguṇasya sādhāraṇaguṇānvaye bhavati | evaṃ cāsti samānaśabdābhidheyatvaṃ ca vyāptiḥ | iyāṃstu viśeṣo yadekatra siddhasyānyatra pratibimbanaṃ sādṛśyaṃ, śuddhavīpsāyāṃ tu yugapadekasya nānāpadārthasaṃbandha iti | so 'yaṃ vīpsāprakāraśabdārthaḥ | ata eva ‘prakāre guṇavacanasya 8|1|12’ iti pṛthaksūtritam | iha tu vīpsāpadenaivāyamartha upagrāhya ityābhiprāyaḥ | mandaṃ mandamivodita iti kriyāviśeṣaṇamupamitam | evaṃ bhīta bhīta iti kartṛviśeṣaṇamapi | sādṛśyalakṣaṇaguṇotprekṣāyāmivaśabdaḥ ||</p>
</div> <!-- commentary !-->
<p>ābhīkṣṇyena yathā—</p>
<lg type="udāharaṇa" n="2.99.232">
  <l>‘śleṣaṃ śleṣaṃ mṛgadṛśā dattamānanapaṅa‍kajam |</l>
  <l>mayā mukulitākṣeṇa pāyaṃ pāyamaramyata || 232 ||’</l>
</lg>
<p>so 'yamābhīkṣṇye ṇamul | sa cānuprayujyata iti punaruktiḥ ||</p>
<div type="commentary">
  <p><q>ābhīkṣṇyeneti |</q> ‘nityavīpsayoḥ8|1|4’ ityanena nityatvamābhīkṣṇyamuktam | yāṃ kila kriyāṃ kartā prādhānyenānuparatyā ca kartumicchati tadrūpamābhīkṣṇyam | ata eva tiṅavyayakṛtāṃ ca dviruktiriyamasādhāraṇī | ubhayatraiva kriyāprādhānyapratīteḥ | ﻿<pb n="256"/>siddhe hi vastuni paunaḥpunyapratītiḥ kriyopādhite eva na svarūpeṇa | nanu ṇamulaivābhīkṣṇyābhidhānātkiṃ dviruktiḥ kariṣyata ityata āha—<q>so 'yamiti</q> | na cābhīkṣṇyaṃ ṇamulo vācyam | k‍tvārthe tasyābhidhānāt | dviruktisahitasyaiva tasyānuparativyañjakatvāt | svarūpārthābhyāmantaratamaśabdadvayarūpa ādeśo vā dviruccāraṇaṃ vā dviruktiśabdārthaḥ ||</p>
</div> <!-- commentary !-->
<p>kriyāpadābhīkṣṇyāddviruktau tu punarukterapi punaruktiḥ | yathā—</p>
<lg type="udāharaṇa" n="2.99.233">
  <l>
    <seg type="pāda">‘jayati jayati devaḥ śyāmakaṇṭhaḥ pinākī</seg>
    <seg type="pāda">jayati jayati devī lokamātā bhavānī |</seg>
  </l>
  <l>
    <seg type="pāda">jayati jayati dhanyaḥ so 'pi bhaktastayoryaḥ</seg>
    <seg type="pāda">kimaparamiha dhanyaṃ varṇyate tāvadeva || 233 ||’</seg>
  </l>
</lg>
<div type="commentary">
  <p>na cāvaśyaṃ dvāveva śabdau prayoktavyau kiṃtu yāvadbhirabhimato 'rthaḥ pratīyate tāvanto 'bhīkṣṇyaśabdāḥ prayoktavyāste nāvyayakṛtsu dṛśyante kiṃtu tiṅpadeṣvevetyāha—<q>kriyāpadeti</q> | yadyapyekavākyārthasaṃgatyā kriyāpadasya dvayamevoccāraṇaṃ tathāpi kāvyāpekṣayā bāhulyamavaseyam ||</p>
</div> <!-- commentary !-->
<p>ādigrahaṇena nimūlasaṃbhramādayaḥ parigṛhyante | teṣu nimūlādiryathā—</p>
<lg type="udāharaṇa" n="2.">
  <l>‘nimūlakāṣaṃ kaṣati svāntamanta smarajvare |</l>
  <l>lājasphoṭaṃ skuṭantyāśu hṛdaye hārayaṣṭayaḥ || 234 ||’</l>
</lg>
<div type="commentary">
  <p><q>ādigrahaṇeneti</q> | tattaditaraprakaraṇaprāpitānāṃ dviruktiprakārāṇābhādipadenopagraho vidheyaḥ | tadyathā—‘arvāgarvāgbalavadupalagranthayaḥ kṣetraśailā dūre dūre maṇimayadṛṣanmekhalo ratnasānuḥ | ārādārānnidhirayamapāṃ yaddavīyo davīyāndugdhāmbhodhistadayamasadṛkchilpa evādiśilpī ||’ atrānupūrvye dve bhavata iti dviruktiḥ | evaṃ svārthe 'vadhāryamāṇe ityādayo 'pi dviruktiprakārāḥ svayamavaseyā ityāśayavānupalakṣaṇatayā kiṃcidudāharati—<q>nimūlakāṣamiti</q> | ‘kaṣādiṣu yathāvidhyanuprayogaḥ’ iti tasminneva prayukte dviruktisiddhiḥ ||</p>
</div> <!-- commentary !-->
<p>saṃbhrameṇa yathā—</p>
<lg type="udāharaṇa" n="2.99.235">
  <l>
    <seg type="pāda">‘asthīnyasthīnyajinamajinaṃ bhasma bhasmendurindu-</seg>
    <seg type="pāda">rgaṅgā gaṅgoraga uraga ityākulāḥ saṃbhrameṇa |’</seg>
  </l>﻿<pb n="257"/>
  <l>
    <seg type="pāda">bhūṣāveṣopakaraṇagaṇaprāpaṇavyāpṛtānāṃ</seg>
    <seg type="pāda">nṛtyārambhapraṇayini śive pāntu vāco gaṇānām || 235 ||’</seg>
  </l>
</lg>
<div type="commentary">
  <p><q>saṃbhrameṇeti</q> | bhayasaṃvegādarātmakaḥ saṃbhramaḥ saṃvegastvarā | saiva prakṛtodāharaṇe dviruktiṃ prayojayati ||</p>
</div> <!-- commentary !-->
<p>harṣāvegavismayādayo 'pi saṃbhramasyopādhayo bhavanti | teṣu harṣasaṃbhrameṇa yathā—</p>
<lg type="udāharaṇa" n="2.99.236">
  <l>‘rurudhuḥ kautukottālāstatastāmamarāvatīm |</l>
  <l>kvārjunaḥ kvārjuna iti bruvantyo nākayoṣitaḥ || 236 ||’</l>
</lg>
<div type="commentary">
  <p>nanu harṣādīnāṃ mahākaviprabandheṣu dviruktirupalabhyate | sā kathamupagrāhyetyata āha—harṣeti | harṣādayo 'pi saṃbhramaprayojakāstairasādhāraṇatāmāpannairavacchidyamānaḥ saṃbhramo 'nyonyo bhavati na ca saṃbhramatā jahātīti saṃbhramadviruktiprakāra evāyamityarthaḥ ||</p>
</div> <!-- commentary !-->
<p>āvegasaṃbhrameṇa yathā—</p>
<lg type="udāharaṇa" n="2.99.237">
  <l>‘kañcukaṃ kañcukaṃ muñca hāraṃ hāraṃ parityaja |</l>
  <l>hā hā dahati dāvāgnirvastraṃ vastramapākuru || 237 ||’</l>
</lg>
<p>atra muñca parityaja dahati apākuru iti kriyāpadeṣvāvegasaṃbhramānnadvirukteḥ | tathāhi—araṇyānīpraveśe vijigīṣudviṣāṃ yoṣiddāvāgnisaṃbhramāvegātkayāpyevamucyate, tatra prathamaṃ kañcuka evāvegasaṃbhramaḥ | sa hyāgate dāvāgnāvuttārayitumaśakyaḥ | tatastavdyāsaṅgahetau hāre, anantaraṃ parāpatitadāvāgnidīpte vāsasīti ||</p>
<div type="commentary">
  <p>nigūḍhagambhīra udvega āvegaḥ | nanu kañcukaṃ kañcukamitivanmuñcetyādikamāvegasaṃbhramaprabhavameva tatkathaṃ na dvirucyata ityata āha—<q>atreti</q> | kañcukasya hāreṇa
hārasyottarīyavāsasā vyāsaṅgasaṃbhāvanā saṃbhramahetuḥ ||</p>
</div> <!-- commentary !-->
﻿<pb n="258"/>
<p>vismayasaṃbhrameṇa yathā—</p>
<lg type="udāharaṇa" n="2.99.238">
  <l>‘aho rūpamaho rūpamaho mukhamaho mukham |</l>
  <l>aho madhyamaho madhyamasyāḥ sāraṅgacakṣuṣaḥ || 238 ||’</l>
</lg>
<p>eteṣu samasteṣvapi saṃbhrameṣu yāvadbodhamiti dviruktiḥ ||</p>
<p>evaṃ triruktirapi draṣṭavyā yathā—</p>
<lg type="udāharaṇa" n="2.99.239">
  <l>
    <seg type="pāda">‘jaya jaya jaya śrīmanbhoja prabhāti vibhāvarī</seg>
    <seg type="pāda">vada vada vada śravyaṃ vidvannidaṃ hyavadhīyate |</seg>
  </l>
  <l>
    <seg type="pāda">śṛṇu śṛṇu śṛṇu tvadvatsūryo 'nurajyati maṇḍalaṃ</seg>
    <seg type="pāda">nahi nahi nahi kṣmāmārtaṇḍaḥ kṣaṇena virajyate || 239 ||’</seg>
  </l>
</lg>
<div type="commentary">
  <p>saṃbhrameṣu yāvadbodhamiti yāvacchabdārthamāviṣkurvāṇaḥ pūrvoktamabhipretyāha—<q>evaṃ triruktirapīti</q> | upalakṣaṇaṃ cedam | caturādidviruktiradaṇḍavāritaiva ||</p>
</div> <!-- commentary !-->
<lg type="kārikā" n="2.100">
  <l>kriyāsamabhihāraśca kriyābhyāsaśca yaḥ purā |</l>
  <l>yuktāvudāhṛtaḥ so 'pi nāmānuprāsa iṣyate || 100 ||</l>
</lg>
<p>samabhihāro bhṛśatvam ||</p>
<lg type="kārikā" n="2.101">
  <l>jāyate na ca doṣāya kāvye 'laṃkārasaṃkaraḥ |</l>
  <l>vibhūṣayati hāro 'pi stanau grīvaṃ mṛgīdṛśām || 101 ||</l>
</lg>
<div type="commentary">
  <p>nanu vākyārthaprayuktyaiva kāvyasya sanāthīkaraṇātkimanuprāsenetyata āha—<q>jāyate na ceti</q> | udāharaṇenālaṃkāryasaṃkaravadalaṃkārasaṃkaro 'pi lokaprasiddha eva śobhāheturityabhimatamiti ||</p>
</div> <!-- commentary !-->
<lg type="kārikā" n="2.102">
  <l>arthābhede padāvṛttiḥ pravṛttyā bhinnayeha yā |</l>
  <l>sa sūribhiranuprāso lāṭīya iti gīyate || 102 ||</l>
</lg>
<div type="commentary">
  <p>kramaprāptaṃ lāṭānuprāsaṃ lakṣayati—<q>arthābhede iti</q> | lāṭajanavallabho 'nuprāso lāṭānuprāsaḥ | arthabhede kathaṃ na punaruktidoṣa ityata uktam—<q>pravṛttyā bhinnayeti</q> | tātparyabhedenetyarthaḥ | ata eva yamakādbhedaḥ ||</p>
</div> <!-- commentary !-->
﻿<pb n="259"/>
<lg type="kārikā" n="2.103">
  <l>sa cāvyavahito vyastaḥ samasta ubhayaḥ punaḥ |</l>
  <l>ubhayaṃ cakravālaṃ ca garbhaścaivābhidhīyate || 103 ||</l>
</lg>
<div type="commentary">
  <p>sa cetyanuktavyavahitasamuccaye cakāraḥ | lāṭānuprāsaḥ sāmānyato dvidhā—avyavahitaḥ, vyavahitaśca | anāvṛttaśabdānantarito 'vyavahitaḥ, tadantaritaśca vyavahitaḥ | tayoravyavahitaḥ ṣọdhā bhavati | vyastaḥ samasto dvāvubhayāviti tāvacca tvāraḥ | tatrobhayadvayaṃ dviprakārakamiti sāmānyaviśeṣabhāvābhyāṃ ṣaḍbhedā vyākhyeyāḥ | <q>ubhayaḥ punariti</q> | punaḥśabdo vyāvṛttau | pūrvasmādanya evāyamekaśabdābhilaṣya ityarthaḥ | ādyobhayadvayamagre vakṣyate ||</p>
</div> <!-- commentary !-->
<lg type="kārikā" n="2.104">
  <l>yastu vyavahito nāma neyatā tasya śakyate |</l>
  <l>kartumekādigaṇanā padavṛttyādibhaṅgibhiḥ || 104 ||</l>
</lg>
<div type="commentary">
  <p>dvitiyaṃ tu cakravālai garbhaścetyukta vyavahitasya tarhi kiyanto bhedā ata āha—<q>yastviti</q> | tena bahubhāvāvāntaraviśeṣatayā nāyaṃ samaśīrṣikayā gaṇita ityarthaḥ ||</p>
</div> <!-- commentary !-->
<p>teṣvavyavahitabhedeṣu vyasto yathā—</p>
<lg type="udāharaṇa" n="2.104.240">
  <l>‘uahissa jaseṇa jasaṃ dhīraṃ dhīreṇa garuiāi vi garuam |</l>
  <l>rāmo ṭhiea vi ṭhiiṃ bhaṇaï raveṇa a ravaṃ samupphundanto || 240 ||’</l>
</lg>
<lg type="chāyā" ref="2.104.240">
  <l>[udadheryaśasā yaśo dhairyaṃ dhairyeṇa gurutayāpi gurutām |</l>
  <l>rāmaḥ sthityāpi sthitiṃ bhaṇati raveṇa raveṇa ca ravaṃ samabhikrāman ||]</l>
</lg>
<p>atrāvyayānāṃ dyotakāditvādivādibhirvyavadhānaṃ nāśrīyate | na hīvādeḥ prakṛte 'pi pṛthakpadatvamasti | yadyevāmidamihodāharaṇaṃ yujyate—</p>
<lg type="udāharaṇa" n="2.104.241">
  <l>‘tvanmukhaṃ tvanmukhamiva tvaddṛśau tvaddṛśāviva |</l>
  <l>tvanmūrtiriva mūrtiste tvamiva tvaṃ kṛśodari || 241 ||’ iti |</l>
</lg>
<p>astyevaitat | kiṃ tu yathā—‘amṛtamamṛtaṃ candraścandraḥ—’ ityādikamabhede 'pi bhedopacārānnāmadviruktistatheyamityutprekṣate ||</p>
<div type="commentary">
  <p><q>teṣviti</q> | dviruktaśabdarūpeṣu pūrvaparayornaikamapi samāsāntargatamiti vyastaḥ | etena samastādayo vyākhyātāḥ | dhairyagurutāsthitigāmbhīryānuniṣpādī vāganubhāvo rasapūrṇakumbhocchalananyāyena sākṣādiva tattatprakarṣamarpayan śobhāvikāsahetuḥ | ﻿<pb n="260"/>samupphundanto samabhikrāman | nanu jaseṇa dhīreṇa garuiāi vi i raveṇa a iti yadapañcake vibhaktyā taduttarayoścakāradvayena ca vyavadhānātkathamavyavahitabheda udāhriyata ityāha—<q>atreti</q> | avyayānāmityupalakṣaṇam | dyotakatvāditi vibhaktisādhāraṇo hetuḥ | pañcakaprātipadikārthatvapakṣe vikṣaktirdyotikaiva | śākalyo 'pi avyayavācakatvavādī | so 'pyasattvārthānāmivādīnāṃ svātantryeṇa vācakatvaṃ na manyate | yato na pṛthakpadatvamanuśiṣṭavān | tathā ca dyotakānāṃ paraśaktisahakāritvena tadanupraveśātsvāṅgamavyavadhāyakamiti nyāyāt | nanu kimatra kliṣṭakalpanayā | astyavyavahitodāharaṇamapyanyadapīti śaṅkate—<q>yadyevamiti</q> | atra pūrvārdhavartidvayamudāharaṇamuttarārdhavartino dvayasya pūrvatulyatvāt | pariharati—<q>astīti</q> | ananvayamātramatrodāharaṇam | tatra cāvaśyabhedakalpanayā viśeṣaṇaviśeṣyabhāvī vācyastathā ca gauṇī nāma dviruktiḥ syāditi saṃkaraśaṅkanāyodāhṛtamiti siddhāntatātparyasaṃkṣepaḥ ||</p>
</div> <!-- commentary !-->
<p>samasto yathā—</p>
<lg type="udāharaṇa" n="2.104.242">
  <l>‘apahastitānyakisalaya kisalayaśobhaṃ vilokayāśokam |</l>
  <l>sakhi vijitā parasumanaḥsumanaḥ subhaga ca madhutilakam || 242 ||’</l>
</lg>
<p>atra ‘kisalaya kisalaya’ iti, ‘sumanaḥ sumanaḥ’ iti ca samastānāmevāvyadhānādayaṃ lāṭīyo 'nuprāso 'vyavahitasamastaḥ pūrvaḥ punaravyavahitavyasta ityucyate ||</p>
<div type="commentary">
  <p><q>pūrvaḥ punariti</q> | samastānantaraṃ vyastavivaraṇaṃ pratipattisaukaryārtham ||</p>
</div> <!-- commentary !-->
<p>ubhayastu dvidhā—prathamaḥ samastoparo vyastaḥ | dvitīyo vyasto 'paraḥ samasta iti ca | tayoḥ prathamo yathā—</p>
<lg type="udāharaṇa" n="2.104.243">
  <l>‘jitalāṭāṅganāvakraṃ vakraṃ tasyā mṛgīdṛśaḥ |</l>
  <l>ksya na kṣobhajanakaṃ janakaṃ puṣpadhanvanaḥ || 253 ||’</l>
</lg>
<p>tadidaṃ lakṣaṇenaiva vyākhyātam ||</p>
<p>dvitīyo yathā—</p>
<lg type="udāharaṇa" n="2.104.244">
  <l>‘nalinī nalinīnāthakarasaṃnatisaṃgamāt |</l>
  <l>vikacā vikacāsyānāṃ kāntānāṃ harati śriyam || 244 ||’</l>
</lg>
﻿<pb n="261"/>
<p>asyāpi lakṣaṇenaivokto 'rthaḥ ||</p>
<p>svāpekṣayā vyasto 'nyāpekṣayā ca samastaḥ, dvitīyo vyasto 'paraḥ samasta iti sa dvitīyobhayaśabdavācyaḥ | so 'pi dvidhā—pratipādamantādyorgarbha ivānuprāsavinyāsāt | tayoḥ prathamaścakravālaṃ yathā—</p>
<lg type="udāharaṇa" n="2.104.245">
  <l>‘jayati kṣuṇṇatimirastimirāndhaikavallabhaḥ |</l>
  <l>vallabhīkṛtapūrvāśaḥ pūrvāśātilako raviḥ || 245 ||’</l>
</lg>
<p>atra timiravallabhapūrvāśetiśabdāstimirādiśabdāpekṣayā vyastāḥ yathā—svapūrvottarapadāpekṣayā ca samastāḥ padāntādyorviniveśitā iti yathoktalakṣaṇānugamāllāṭīyānuprāso 'yamavyavahito vyastasamastaścakravālamityucyate ||</p>
<div type="commentary">
  <p>dvitīyamubhayaṃ vivecayati—<q>svāpekṣayeti</q> | timirāndhāścakravākāḥ | yatha śrutidviruktaḥ pūrvaḥ pūrveṇottaraścottareṇa samasta iti pūrvasmādviśeṣaḥ ||</p>
</div> <!-- commentary !-->
<p>etena pādamadhye 'nuprāsavinyāsādgarbho 'pi vyākhyātaḥ | yathā—</p>
<lg type="udāharaṇa" n="2.104.246">
  <l>‘samādhavā mādhavadattadṛṣṭiḥ sakautukā kautukamandire stāt |</l>
  <l>savibhramā vibhramadāyinī vaḥ sapaṅa‍kajā paṅa‍kajalocanā śrīḥ || 246 ||’</l>
</lg>
<p>sakautukā kṛtakaṅa‍kaṇabandhādipariṇayamaṅa‍galā ||</p>
<p>vyavahitabhedeṣu vyasto yathā—</p>
<lg type="udāharaṇa" n="2.104.247">
  <l>‘prakāśo yaśasā devaḥ prakāśo mahasā raviḥ |</l>
  <l>du saho vidviṣāṃ svāmī duḥsahastamasāṃ ca saḥ || 247 ||’</l>
</lg>
<p>tadetannātidurbodhamiti na vyākriyate ||</p>
<p>so 'yamekaguṇo vyastaśca lāṭīyānuprāso vyavahita ityucyate | vyastaścānekaguṇo yathā—</p>
<lg type="udāharaṇa" n="2.104.248">
  <l>
    <seg type="pāda">‘kiṃcidvacmi na vacmi vacmi yadi vā kiṃ vacmi vacmīdṛśaṃ</seg>
    <seg type="pāda">dṛśyante na bhavādṛśeṣu patiṣu sveṣāmadoṣe damāḥ |</seg>
  </l>﻿<pb n="262"/>
  <l>
    <seg type="pāda">te kiṃ santi na santi santi yadi vā ke santi santīdṛśāḥ</seg>
    <seg type="pāda">sarvasteṣu guṇairgṛhītahṛdayo lokaḥ kuto vartate || 248 ||’</seg>
  </l>
</lg>
<p>atra vacmīti santītyetayoranekaguṇāvṛttiḥ ||</p>
<div type="commentary">
  <p><q>anekaguṇā iti</q> | āvṛttidvaiguṇyādinānekaguṇatvam, na ca guṇanāyāmiyattāvadhāraṇakāraṇamastītyabhisaṃdhāya tasyeyattā na śakyate kartumiti pūrvamuktam | sveṣāmātmīyānāṃ madhye yaḥ kaściddoṣastatra damā daṇḍaprakārā na dṛśyanta iti ||</p>
</div> <!-- commentary !-->
<p>samasta ekaguṇo yathā—</p>
<lg type="udāharaṇa" n="2.104.249">
  <l>‘candrānana candradinaṃ mṛgalocana mṛgaśiraśca nakṣatram |</l>
  <l>tithiratithipriyadaśamī paratastvekādaśī praharāt || 249 ||’</l>
</lg>
<p>nanviha tithirityasamastam | na kevalamasamastaṃ bhinnārthatayā lāṭīyānuprāse 'pi na saṃgacchate | saṃgate ca kenacitpadānuprāsena | na ca lāṭīyānuprāso vā nāmānuprāso vā padānuprāsādbhidyata iti ||</p>
<div type="commentary">
  <p>yadyapyekaparihārākārodāharaṇadvayamucitameva tathāpi kiṃcidviśeṣaṃ vivakṣannākṣipya samādhatte—<q>nanviti</q> | mā bhūdatrāsamāso 'nyathāpi nedamudāharaṇamiha saṃgatamityāha—<q>na kevalamiti</q> | tatkimanuprāsa evāyaṃ na bhavatīti pṛcchati—kena tarhīti | uttaram—padānuprāseneti | padānuprāsenārthabhedābhedau vivakṣitau | kiṃtu padāśrayeṇāvṛttimātraṃ padānuprāsāvṛttiśca lāṭānuprāse 'pyastīti saṃgatyātredamudāhṛtamityarthaḥ ||</p>
</div> <!-- commentary !-->
<p>samasto 'nekaguṇo yathā—</p>
<lg type="udāharaṇa" n="2.104.250">
  <l>
    <seg type="pāda">‘brahmāṇḍacchatradaṇḍaḥ śatadhṛtibhuvanāmbhoruho nāladaṇḍaḥ</seg>
    <seg type="pāda">kṣoṇīnaukūpadaṇḍaḥ kṣaradamarasaritpaṭṭikāketudaṇḍaḥ |</seg>
  </l>
  <l>
    <seg type="pāda">jyotiścakrākṣadaṇḍastribhuvanavijayastambhadaṇḍo 'ṅghridaṇḍaḥ</seg>
    <seg type="pāda">śreyastraivikramaste vitaratu vibudhadveṣiṇāṃ kāladaṇḍaḥ || 250 ||’</seg>
  </l>
</lg>
<p>atrānekaśo daṇḍa ityasyāvṛttiḥ | ābhyāṃ vyastasamastabhedo 'pi vyākhyātaḥ | yathā—</p>﻿<pb n="263"/>
<lg type="udāharaṇa" n="2.104.251">
  <l>‘daśaraśmiśatopamadyutiṃ yaśasā dikṣu daśasvapi śrutam |</l>
  <l>daśapūrvarathaṃ yamākhyayā daśakaṇṭhāriguruṃ vidurbudhāḥ || 251 ||’</l>
</lg>
<p>atrānekadhā daśaśabda āvartate ||</p>
<div type="commentary">
  <p>śatadhṛtirbrahmā tasya bhuvanabhūtamambhoruda padmaṃ tasya, kṣoṇī pṛthvī tadrūpā yā naustaristasyāḥ kūpadaṇḍaḥ guṇavṛkṣaḥ | <q>daśasviti</q> | eko daśaśabdo vyastaḥ, anye
trayaḥ samastāḥ ||</p>
</div> <!-- commentary !-->
<p>avyavahite 'pi dvaiguṇyāderna virodhaḥ | yathā—</p>
<lg type="udāharaṇa" n="2.104.252">
  <l>
    <seg type="pāda">‘vastrāyante nadīnāṃ sitakusumadharāḥ śakrasaṃkāśakāśāḥ</seg>
    <seg type="pāda">kāśābhā bhānti tāsāṃ navapulinacarāḥ śrīnadīhaṃsahaṃsāḥ |</seg>
  </l>
  <l>haṃsābhāmbhodamuktakṣaradamṛtarucirmedinīcandracandraścandrāṅa‍kaḥ śāradaste jayakṛdupanato vidviṣāṃ kālakālaḥ || 252 ||’</l>
</lg>
<div type="commentary">
  <p>nanu vyavahita eva kiṃ guṇanādibhedo netyāha—<q>avyavahite 'pīti</q> | vastrāyanta ityādau kāśapadaparihāreṇodāharaṇam | tatra hi prathamaḥ kāśaśabdo bhinnārtha eva ||</p>
</div> <!-- commentary !-->
<p>vyavahitāvyavahitabhede 'pi dṛśyate | yathā—</p>
<lg type="udāharaṇa" n="2.104.253">
  <l>‘dhanairduṣkulīnāḥ kulīnāḥ kriyante dhanaireva pāpānnarā nistaranti |</l>
  <l>dhanebhyo hi kaścitsuhṛnnāsti loke dhanānyarjayadhvaṃ dhanānyarjayadhvam 253’</l>
</lg>
<div type="commentary">
<p>yatra vyavahitāvyavahitayorekavākyānupraveśo 'sti tatrāpi guṇanābheda udāharaṇīyaḥ | dṛśyata ityanena yadvavdyavahite bhūyasī guṇanā mahākaviprabandheṣu pratīyate na tadvadavyavahite 'pīti pūrvaṃ vyavahitamātre guṇanādikamupanyastamiti tātparyam |<q>dhanairiti</q> | atra dhanapadavyavadhānena bahvīṃ guṇanāmavalambamānameva caturthapāde tvavyavahitā tvanuprāse 'pi praviṣṭamiti bhavati vyavahitāvyavahitabhedatā | so 'yaṃ padābhyāso darśitaḥ ||</p>
</div> <!-- commentary !-->
<p>yo 'pi cārdhābhyāsaḥ so 'pi vyavahitāvyavahitabheda eva | yathā—</p>
<lg type="udāharaṇa" n="2.104.254">
  <l>‘yaistvaṃ sākṣātkṛto nātha teṣāṃ kāmeṣu ko grahaḥ |</l>
  <l>yaistvaṃ sākṣātkṛto nātha teṣāṃ kāmeṣu ko grahaḥ || 254 ||’</l>
</lg>
﻿<pb n="264"/>
<p>atra pādāpekṣayā vyavahitatvamarghāpekṣayā punaravyavahitatvaṃ bhavati ||</p>
<div type="commentary">
  <p>evaṃ ślokārdhābhyāso vyavahitāvyavahitabheda eva bhavatītyāha—<q>yo 'pīti</q> ||</p>
</div> <!-- commentary !-->
<p>dvibhāgābhyāsastu vyavahita eva svadate | yathā—</p>
<lg type="udāharaṇa" n="2.104.255">
  <l>‘śraddhāyatnau yadi syātāṃ medhayā kiṃ prayojanam |</l>
  <l>tāvubhau yadi na syātāṃ medhayā kiṃ prayojanam || 255 ||’</l>
</lg>
<div type="commentary">
  <p><q>śraddhāyatnāviti</q> | atra yadi syātāmiti pādabhāgena saha padāvṛttistribhāgāvṛttirbhavati ||</p>
</div> <!-- commentary !-->
<p>padābhyāsaḥ punaravyavahito vyavahitaśca dṛśyate | tayoravyavahito yathā—</p>
<lg type="udāharaṇa" n="2.104.256">
  <l>‘santaḥ śrṛṇudhvaṃ hṛdaye nidhaddhvamutkṣipya bāhuṃ parirāraṭīmi |</l>
  <l>na subhruvāṃ tulyamihāsti ramyaṃ na subhruvāṃ tulyamihāsti ramyam 256’</l>
</lg>
<p>vyavahito yathā—</p>
<lg type="udāharaṇa" n="2.104.257">
  <l>‘mukhena lakṣmīrjayati phullapaṅa‍kajacāruṇā |</l>
  <l>dakṣiṇena kareṇāpi phullapaṅa‍kajacāruṇā || 257 ||’</l>
</lg>
<div type="commentary">
  <p><q>mukheneti</q> | phullapaṅa‍kajamiva cāru phullena paṅa‍kajena cāruriti yadyapi vṛttyarthau bhidyete, tathāpi padānāmabhinnārthatvādudāharaṇatā ||</p>
</div> <!-- commentary !-->
<p>ivādyāvṛttayo 'pi cātraiva draṣṭavyāḥ | yathā—</p>
<lg type="udāharaṇa" n="2.104.258">
  <l>
    <seg type="pāda">‘līneva pratibimbiteva likhitevotkīrṇarūpeva ca</seg>
    <seg type="pāda">pratyupteva ca vajralepaghaṭitevāntarnikhāteva ca |</seg>
  </l>
  <l>
    <seg type="pāda">sā naścetasi kīliteva viśikhaiścetobhuvaḥ pañjabhi-</seg>
    <seg type="pāda">ścintāsaṃtatitantujālanibiḍasyūteva lagnā priyā || 258 ||’</seg>
  </l>
</lg>
<p>arthābheda iti nārthaśabdo 'bhidheyavacanaḥ kiṃtu śabdapratipādyamātravacana ityāśayavānāha—<q>ivādīti</q> ||</p>
<lg type="kārikā" n="2.105">
  <l>yamakānāṃ hi yāvantyo varṇyante bhedabhaktayaḥ |</l>
  <l>anuprāsasya lāṭānāṃ bhidāstāvantya eva hi || 105 ||</l>
</lg>﻿<pb n="265"/>
<div type="commentary">
  <p>nanvanye 'pi padāvṛttiprakārāḥ kimiti nodāhṛtā ityata āha—<q>yamakānāṃ hīti</q> | bhedabhaktayo 'vāntaraprakāravicchittayaḥ sthānāsthānapādabhedalakṣaṇā ślokāvṛttiḥ paramatra nāstīti yamakādapakarṣaḥ ||</p>
</div> <!-- commentary !-->
<lg type="kārikā" n="2.106">
  <l>upamādiviyuktāpi rājate kāvyapaddhatiḥ |</l>
  <l>yadyanuprāsaleśo 'pi hanta tatra niveśyate || 106 ||</l>
</lg>
<div type="commentary">
  <p>prakaraṇānte 'nuprāsavyutpādanaprayojanamāha—<q>upamādīti | anuprāsaleśo 'pīti</q> | varṇādyanuprāsaḥ ||</p>
</div> <!-- commentary !-->
<lg type="kārikā" n="2.107">
  <l>kuṇḍalādiviyuktāpi kāntā kimapi śobhate |</l>
  <l>kuṅa‍kumenāṅa‍garāgaścetsarvāṅa‍gīṇaḥ prayujyate || 107 ||</l>
</lg>
<div type="commentary">
  <p>śrutivṛttyanuprāsau tu saṃdarbhavyāpakāveva praśastāvityudāharaṇavyājenāha—<q>kuṇḍalādīti</q> ||</p>
</div> <!-- commentary !-->
<lg type="kārikā" n="2.108">
  <l>śrutivarṇānuprāsāvekavidhau kuntaleṣu gauḍeṣu |</l>
  <l>padayorniranuprāso dvedhā tredhā ca lāṭeṣu || 108 ||</l>
</lg>
<div type="commentary">
  <p>etadeva khaṇḍasarasvatīṣu kaviṣu na tathā kāvyasiddhiriti darśayandraḍhayati—<q>śrutivarṇānuprāsāviti</q> ||</p>
</div> <!-- commentary !-->
<lg type="kārikā" n="2.109">
  <l>'varṇasthānasvarākāragatibandhānpratīhayaḥ |</l>
  <l>niyamastadbudhaiḥ ṣọdhā citramityabhidhīyate || 109 ||’</l>
</lg>
<div type="commentary">
  <p>kramaprāptaṃ citralakṣaṇamavatārayati—<q>varṇeti</q> | citramālekhyaṃ tadiva jīvitasthānīyadhvanirahitaṃ citramiti kāśmīrakāḥ | tadasat | dhvaneḥ prādhānyānaṅa‍gīkārātpratīyamānamātrābhāvasya kvacidapyasaṃbhavāt | yadvā ākṛtiviśeṣayuktaṃ citramiti tadapi na | avyāpakatvāt | ato varṇādiniyamena pravṛttamāścaryakāritayā citramityeva yuktam | varṇā vyañjanāni | sthānaṃ kaṇṭhādi | svarā akārādayaḥ | ākāraḥ padmādyākṛtyunmudraṇam | gatiḥ paṭhitibhaṅa‍gaviśeṣaḥ | bandho viviḍitiprabhṛtiḥ ||</p>
</div> <!-- commentary !-->
<p>varṇaśabdena cātra svarāṇāṃ pṛthaṅ‌nirdeśāvdyañjanānyeva pragṛhyante | tatra varṇacitreṣu caturvyañjanaṃ yathā—</p>
<lg type="udāharaṇa" n="2.109.259">
  <l>‘jajaujorjājijijjājī taṃ tato 'titatātitut |</l>
  <l>bhābho 'bhībhābhibhūbhābhūrārārirarirīraraḥ || 259 ||’</l>
</lg>
﻿<pb n="266"/>
<div type="commentary">
  <p>pañcaprabhṛtiniyamena tathāśaktiñyutpattyorutkarṣa iti caturādi gṛhṇāti—<q>tatreti</q> | avaśyaṃ yoddhā jājī | jajeryuddhārthādāvaśyake ṇiniḥ | jajā yuddhaśauṇḍāsteṣāmojasā jātā yā ājiḥ saṅa‍grāmastaṃ jayatiti kvip | taṃ veṇudāriṇaṃ tato 'nantaraṃ atitatān caturaṅa‍gabalena prāptavistārān ātinaḥ satatagamanaśīlān tudatīti kvip | bhānāṃ dīptatārānurūpāṇāṃ śukrabṛhaspatyādīnāmābhevābhā kāntiryasyetyupamānapūrvapadabahuvrīhau uttarapadalope ca bhāmaḥ | abhiyo bhayaśūnyānibhānabhibhavatīti kvip | abhībhābhibhūstādṛśī yā bhā tejastasyā bhūrāśrayaḥ | āra jagāma | ariḥ śatruḥ | balabhadra ityarthaḥ | arīṇāṃ rīḥ saṃcaraṇam | ‘rīṅ gatau iti dhātvanusārāt | tasyā īro dhūnanaṃ rāti dadāti arīraraḥ ||</p>
</div> <!-- commentary !-->
<p>trivyañjanaṃ yathā—</p>
<lg type="udāharaṇa" n="2.109.260">
  <l>‘devānāṃ nandano devo nodano vedanindinām |</l>
  <l>divaṃ dudāva nādena dāne dānavanandinaḥ || 260 ||’</l>
</lg>
<div type="commentary">
  <p>devaḥ sṛṣṭisthitisaṃhārakrīḍārataḥ, dānavanandī hiraṇyakaśipustasya dāne 'vakhaṇḍane yo nādo vakṣaḥkapāṭapāṭanakaṭakaṭāśabdastena divaṃ svargaṃ dudāva kimetadityākasmikasaṃbhrameṇetyupatāpayāmāsa | jagatkaṇṭakanirākaraṇāddevānāṃ nandana ānandakṛt | vedanindināṃ ca nodanaḥ pratikṣepakaḥ | sāmānyābhiprāyeṇaikavacanam ||</p>
</div> <!-- commentary !-->
<p>dvivyañjanaṃ yathā—</p>
<lg type="udāharaṇa" n="2.109.261">
  <l>‘bhūribhirbhāribhirbhīrābhūbhārairabhirebhire |</l>
  <l>bherīrebhibhirabhrābharabhīrubhiribhairibhāḥ || 261 ||’</l>
</lg>
<div type="commentary">
  <p>bhūribhirbahubhirbhāribhiḥ prakṛtisārabhāravāhibhiratipramāṇakāyatayā bhuvo bhārabhūtairantaḥkāṃsyabhājano niḥsvāno bherī tadvadebhibhiḥ | ‘rebhṛ śabde’ iti dhātvanusārāt | abhrābhaiḥ prathamonnatameghakāntibhiribhairhastibhirbhiya rānti prayacchantīti bhīrā ibhāḥ pratidvipā abhirebhire abhiyuktāḥ ||</p>
</div> <!-- commentary !-->
<p>ekavyañjanaṃ yathā—</p>
<lg type="udāharaṇa" n="2.109.262">
  <l>‘na nonanunno nunneno nānā nānānanā nanu |</l>
  <l>nunno 'nunno nanunneno nānenā nunnanunnanut || 262 ||’</l>
</lg>
﻿<pb n="267"/>
<div type="commentary">
  <p>nanu nānānanā vividhākāravadanā gaṇā ūnena hīnena nunno jito nā na na puruṣaḥ | tathā nunna inaḥ prabhuryasya so 'pyātmani jīvati nānā puruṣo 'puruṣa eva | yato nanunneno 'jitaprabhurnunno 'pyanunna eva | tathā nunnanunnaḥ jita iva klībatayā parābhūta iti | ‘prakāre guṇavacanasya’ iti dviruktiḥ | tamapi yo nudati sa nānenā na niṣpāpaḥ bandhacchāyārpakānyavarṇagurutvonmeṣamātraprayojakastakāro na vṛttiśarīrāntargata iti dvivyañjanatā nāśaṅa‍kanīyā ||</p>
</div> <!-- commentary !-->
<p>kramasthasarvavyañjanaṃ yathā—</p>
<lg type="udāharaṇa" n="2.109.263">
  <l>‘kaḥ khagaughāṅacicchaujā jhāñjño 'ṭauṭhīḍaḍaṇḍhaṇaḥ |</l>
  <l>tathodadhīnpapharbābhīrmayo 'rilvāśiṣāṃ sahaḥ || 263 ||’</l>
</lg>
<div type="commentary">
  <p><q>kramastheti</q> | varṇasamāmrāye yena krameṇa kādayo māvasānāḥ paṭhitāstena krameṇa vyañjananiveśaḥ | kaḥ khagaughastattatprasiddhāvadānapakṣisamūhastamañcatīti kvini saṃyogāntalope kṛte ca khagaughāṅiti rūpam | citaṃ saṃvidaṃ chyati chinattīti cicchaṃ yadojastannāsti yasyāsāvacicchaujāḥ | ‘jhamu adane’ asmāt kvip | ‘anunāsikasya kvijhaloḥ 6|4|16’ ityupadhādīrghaḥ | ‘mo no dhātoḥ 8|2|64’ iti nakāra iti jhān parabalabhakṣako jñaḥ paṇḍitaḥ | ‘sto ścunā śruḥ 8|4|40’ iti nakārasya ñakārāḥ | aṭāḥ saṅa‍grāmāṅa‍gaṇaparyaṭanaśīlāḥ subhaṭāstānoṭhate bādhata iti kvip | ‘uṭha gatau’ iti dhāto rūpam | teṣāmīḍīśvaraḥ | aḍaṇḍhaṇo 'capalaḥ | ḍaṇḍhaṇa ityavyutpannaṃ capalavāci prātipadikam | tathā abhīrbhayarahitaḥ evaṃvidhaḥ ko nāmāyamudadhīn papharba pūrayāmāseti praśnaḥ | uttaram—arīn lunanti yā āśiṣastāsāṃ sahaḥ kṣamo mayo daityarāja iti ||</p>
</div> <!-- commentary !-->
<p>chandokṣaravyañjanaṃ yathā—</p>
<lg type="udāharaṇa" n="2.109.264">
  <l>‘saratsurārātibhayāya jāgrato jalatyalaṃ stotṛjanasya jāyatām |</l>
  <l>smitaṃ smarārergirijāsyanīraje sametanetratritayasya bhūtaye || 264 ||’</l>
</lg>
<div type="commentary">
  <p><q>chandokṣareti</q> | ‘myarastajabhnagā lāntāśchandovicitivedibhiḥ | daśaiva varṇā nirṇītāśchandorūpaprasiddhaye ||’ tanmātravyañjananibaddhachandokṣaravyañjanam | subodhamudāharaṇam ||</p>
</div> <!-- commentary !-->
﻿<pb n="268"/>
<p>ṣaḍjādisvaravyañjanaṃ yathā—</p>
<lg type="udāharaṇa" n="2.109.265">
  <l>‘sā mamāridhamanī nidhāninī sāmadhāma dhanidhāmasādhinī |</l>
  <l>māninī sagarimāpapāpapā sāpagā samasamāgamāsamā || 265 ||’</l>
</lg>
<div type="commentary">
  <p><q>ṣaḍjādīti</q> | ‘sarigāmapadhāniśca varṇāḥ sapta svarādayaḥ | ṣaḍjādikṛtasaṃketā dṛṣṭā gāndharvavedibhiḥ ||’ tanmātravyañjanamayaṃ ṣaḍjādivyañjanam | saha ena viṣṇunā
vartate iti sā lakṣmīḥ | arīn dhamati tāpayati iti dhamaterlyuṭi bahulavacanamanyatrāpīti dhamādeśaḥ | evaṃvidhā mama bhūyāditi śeṣaḥ | nidhāninī padmādinidhānavatī | sāmnaḥ sāntvasya dhāma gṛham | dhanināṃ dhāmasādhinī tejaḥprasāghikā | māninī pūjāvatī | sagarimā gauravavatī | apapāpānniṣkaluṣān pātītyapapāpapā | seti prasiddhavibhavā āpagā nadī | samaḥ tattulyaḥ kṣaṇavisarpā bhaṅa‍guraḥ samāgamo yasyāḥ sā tathā | asamā anupamā ||</p>
</div> <!-- commentary !-->
<p>murajākṣaravyañjanaṃ yathā—</p>
<lg type="udāharaṇa" n="2.109.266">
  <l>‘kharagarakālitakaṇṭhaṃ mathitagadaṃ makaraketumaraṇakaram |</l>
  <l>taḍiditi rurumuṇḍaharaṃ haramantarahaṃ dadhe ghoram || 266 ||’</l>
</lg>
<div type="commentary">
  <p><q>murajeti</q> | ‘pāṭhākṣarāṇi muraje lahakārau tathadadhācchamau rephaḥ | naṇakakhagaghaṅāścetthaṃ ṣoḍaśa bharatādikrathitāni ||’ tanmātraviracitaṃ murajākṣaravyañjanam | subodhamudāharaṇam ||</p>
</div> <!-- commentary !-->
<p>catuḥsthānacitreṣu niṣkaṇṭhyaṃ yathā—</p>
<lg type="udāharaṇa" n="2.109.267">
  <l>‘bhūribhūtiṃ pṛthuprītimurumūrtiṃ purusthitim |</l>
  <l>viriñciṃ sūcirucidhīḥ śucibhirnutibhirdhinu || 267 ||’</l>
</lg>
<div type="commentary">
  <p>varṇavatsthāneṣvapi caturādiniyamena citram | yadyapi ca ‘aṣṭau sthānāni varṇānāmuraḥ kaṇṭhaḥ śirastathā | jihvāmūlaṃ ca dantāśca nāsikoṣṭau ca tālu ca’ iti, tathāpi jihvāmūlīyasya svaratvādurasyanāsikyayoḥ kāvyapraveśābhāvāduronāsikājihvāmūlaparyudāsena sthānapañcake caturādinirūpaṇam | he sūcirucidhīḥ śucibhiḥ śuddhābhirnutibhiḥ stutibhiryathoktaviśeṣaṇa viriñciṃ brahmāṇaṃ dhinu prīṇayeti | akuhavisarjanīyāḥ kaṇṭhyāḥ ||</p>
</div> <!-- commentary !-->
﻿<pb n="269"/>
<p>nistālavyaṃ yathā—</p>
<lg type="udāharaṇa" n="2.109.268">
  <l>‘sphuratkuṇḍalaratnaughamaghavaddhanukarburaḥ |</l>
  <l>meghanādo 'tha saṅa‍grāme prāvṛṭkālavadābabhau || 268 ||’</l>
</lg>
<div type="commentary">
  <p>kuṇḍalaratnaugha eva maghavato dhanustena karburo meghanādanāmā rākṣasaḥ | icuyaśāstālavyāḥ ||</p>
</div> <!-- commentary !-->
<p>nirdantyaṃ yathā—</p>
<lg type="udāharaṇa" n="2.109.269">
  <l>‘pāpmāpahārī raṇakarmaśauṇḍaścaṇḍīśamiśro mama cakrapāṇiḥ |</l>
  <l>bhūyācchriyāpaśramayekṣyamāṇo mokṣāya mukhyāmarapūgapūjyaḥ || 269 ||’</l>
</lg>
<div type="commentary">
  <p>caṇḍīśamiśraḥ parameśvareṇaikaśarīratāmāpannaḥ | mukhyāmarā brahmādayaḥ | lṛtulasā dantyāḥ ||</p>
</div> <!-- commentary !-->
<p>niroṣṭhyaṃ yathā—</p>
<lg type="udāharaṇa" n="2.109.270">
  <l>‘nayanānandajanane nakṣatragaṇaśālini |</l>
  <l>aghane gagane dṛṣṭiraṅa‍gane dīyatāṃ sakṛt || 270 ||’</l>
</lg>
<div type="commentary">
  <p><q>aghana iti</q> | śaratkālaśobhayā dṛśyatame | upūpadhmānīyā oṣṭhyāḥ ||</p>
</div> <!-- commentary !-->
<p>nirmūrdhanyaṃ yathā—</p>
<lg type="udāharaṇa" n="2.109.271">
  <l>‘śalabhā iva dhāvantaḥ sāyakāstasya bhūbhujaḥ |</l>
  <l>nipetuḥ sāyakacchinnāstena saṃyugasīmani || 271 ||’</l>
</lg>
<div type="commentary">
  <p>tena kapilena rājñā | tasya kosalādhipasya prasenajitaḥ | ṛṭuraṣā mūrdhanyāḥ ||</p>
</div> <!-- commentary !-->
<p>tristhānacitreṣu niroṣṭhyadantyaṃ yathā—</p>
<lg type="udāharaṇa" n="2.109.272">
  <l>‘jīyājjagajjyeṣṭhagariṣṭhacāraścakrārciṣā kṛṣṇakaḍārakāyaḥ |</l>
  <l>harirhiraṇyākṣaśarīrahārī khageśagaḥ śrīśrayaṇīyaśayyaḥ || 272 ||’</l>
</lg>
<div type="commentary">
  <p><q>niroṣṭhyadantyamiti</q> | anenaiva dvikāntaraparihāreṇa loṣṭaprastāvo gaveṣaṇīyaḥ | tathottaratrāpi ||</p>
</div> <!-- commentary !-->
﻿<pb n="270"/>
<p>niroṣṭhyamūrdhanyaṃ yathā—</p>
<lg type="udāharaṇa" n="2.109.273">
  <l>‘alinīlālakalataṃ kaṃ na hanti ghanastani |</l>
  <l>ānanaṃ nalinacchāyaṃ nayanaṃ śaśikānti te || 273 ||’</l>
</lg>
<p>dvisthānacitreṣu dantyakaṇṭhyaryathā—</p>
<lg type="udāharaṇa" n="2.109.274">
  <l>‘anaṅa‍galaṅa‍ghanālagnanānātaṅa‍kā sadaṅa‍ganā |</l>
  <l>sadānagha sadānanda natāṅa‍gīsaṅa‍gasaṃgata || 274 ||’</l>
</lg>
<div type="commentary">
  <p>sadānagha anavadya sadaiva priyālābhenānandayukta | natāṅa‍gyā kasyāścidanyasyāḥ saṅa‍ge saṃgata, tava śobhanāṅa‍ganā kāmākramaṇaprāptanānārūpatayā vartate | atastāmanukampasveti sopalambhaprārthanāvākyārthaḥ ||</p>
</div> <!-- commentary !-->
<p>ekasthānacitreṣu kaṇṭhyairyathā—</p>
<lg type="udāharaṇa" n="2.109.275">
  <l>‘agā gāṃ gāṅa‍gakākāṅa‍kagāhakāghakakākahā |</l>
  <l>ahāhāṅa‍gakhagāṅa‍kāgagakaṅa‍kāgakhagāṅa‍kaga || 275 ||’</l>
</lg>
<div type="commentary">
  <p>gāṅa‍gakaṃ gaṅa‍gāsaṃbandhi jalaṃ tasyākaḥ kuṭilā gatiḥ | ‘aka aga kuṭilāyāṃ gatau’ iti | tasyāṅa‍kasya tanmadhyasya gāhako vilolakaḥ | kutsitamaghaṃ pāpamaghakaṃ sa eva kākastaṃ hatavānaghakakrākrahā | anye tu visargāntaṃ paṭhanti | tadā jahātervidhirūpam | evaṃvidhastvaṃ gāṃ svargaṃ agāḥ yāyā iti āśaṃsāyāṃ bhūtapratyayaḥ | kīdṛśaḥ san | hānaṃ hāḥ na hā ahāstāñjihīte prāpnotīti ahāhaṃ tādṛśamaṅa‍gaṃ yasya sa khago garuḍaḥ sūryo vā so 'ṅa‍kaścihnabhūto yasya tādṛśo 'go 'rthānmerustadvartinaḥ kaṅa‍kākhyā agakhagā vṛkṣanivāsinaḥ pakṣiṇaste 'pi ākākakā gamanaspṛhayālavo yasya sa tathā | āstāṃ tāvadanye, patattribhirapyabhinanditagamana ityarthaḥ ||</p>
</div> <!-- commentary !-->
<p>svaracitreṣu hrasvaikasvaraṃ yathā—</p>
<lg type="udāharaṇa" n="2.109.276">
  <l>‘urugu dyuguru yutsu cukruśustuṣṭuvuḥ puru |</l>
  <l>lulubhuḥ pupuṣurmutsu mumuhurnu muhurmuhuḥ || 276 ||’</l>
</lg>
<div type="commentary">
  <p>svaracitreṣvekādikrameṇopanyāso granthavaicitryārthaḥ | uruguṃ vistīrṇavācam | dyuguruṃ svarvāsināmācāryam | yutsu yuddhārtham | ‘nimittātkarmayoge’ iti saptamī | gīrvāṇabhaṭāśrukruśurārtāḥ śaraṇaṃ yayācire | ata eva puru bahudhā tuṣṭuvuḥ | yuddhaprayojana﻿-<pb n="271"/>māha—mutsu harṣeṣu lulubhuḥ | pupuṣuḥ puṣṭā babhūvuḥ | nu vitarke | muhurmuhurvāraṃrvāraṃ kiṃ mumuhurmohamāsāditavantaḥ | yataḥ krośanādīnāmavyavastheti bhāvaḥ ||</p>
</div> <!-- commentary !-->
<p>dīrghaikasvaraṃ yathā—</p>
<lg type="udāharaṇa" n="2.109.277">
  <l>‘vaidhairainairaiśairaindrairaijairailairjainaiḥ saiddhaiḥ |</l>
  <l>maitrairnaikairdhairyairvairairdaiḥ svaiḥ svairairdaivaistaistaiḥ || 277 ||’</l>
</lg>
<div type="commentary">
  <p>vidhirviriñciḥ, ī lakṣmīstasyā inaḥ prabhurviṣṇuḥ, īśo mahādevaḥ, indro vāsavaḥ, ījaḥ kāmo lakṣmīputratvāt, ilā pṛthvī, jino buddhaḥ, siddhā devaviśeṣāḥ, mitraḥ sūryaḥ, raido dhanadaḥ kuberaḥ, devā uktavyatiriktā marudādayaḥ, eṣāṃ saṃbandhibhidhaiṃyaiṃrdhṛtibhiḥ svairvittaiśca naikairanekavidhaistaistaiḥ prasiddharūpairahaṃ svairaiḥ suṣṭhu āsamantātsamṛddho bhavānītyāśaṃsā | vai vākyālaṃkare ||</p>
</div> <!-- commentary !-->
<p>hrasvadvisvaraṃ yathā—</p>
<lg type="udāharaṇa" n="2.109.278">
  <l>‘kṣitisthitimitikṣiptividhivinnidhisiddhiliṭ |</l>
  <l>mama tryakṣa namaddakṣa hara smarahara smara || 278 ||’</l>
</lg>
<div type="commentary">
  <p>kṣitiḥ pṛthvī tasyāḥ sthitiḥ pālanaṃ mitirmānaṃ kṣiptiḥ saṃhārastadvidhiṃ vetti | nidhisiddhī lẹdhīti kvie | naman bhagnatejā dakṣo yasmāt | smarahara kāmadahana, tryakṣa trinayana, hara mahādeva, mama smara | adhīgarthayoge karmaṇi ṣaṣṭī ||</p>
</div> <!-- commentary !-->
<p>dīrghadvisvaraṃ yathā—</p>
<lg type="udāharaṇa" n="2.109.279">
  <l>‘śrīdīptī hrīkīrtī dhīnītī gīḥprītī |</l>
  <l>edhete dve dve te ye neme deveśe || 279 ||’</l>
</lg>
<div type="commentary">
  <p>śrīdīptī lakṣmītejasī | hrīkīrtī lajjāyaśasī | dhīnītī buddhinayau | gīḥprītī vākpramodau | ime ye deveśe 'pi na staste dve tava edhete vardhete ||</p>
</div> <!-- commentary !-->
<p>trisvareṣu hrasvatrisvaraṃ yathā—</p>
<lg type="udāharaṇa" n="2.109.280">
  <l>‘kṣitivijitisthitivihitivrataratayaḥ paragatayaḥ |</l>
  <l>uru rurudhurguru dudhuvuḥ svamarikulaṃ yudhi kuravaḥ || 280 ||’</l>
</lg>
<div type="commentary">
  <p>kṣitervijitiḥ vijayaḥ, sthitervarṇāśramamaryādālakṣaṇāyā vihitirvidhānaṃ tadeva vrataṃ ﻿<pb n="272"/>tatra ratiryeṣām | parā śreṣṭhā gatirjñānaṃ yeṣāṃ te tathā | evaṃvidhāḥ kuravaḥ svadviṣāṃ kulamuru vistīrṇa rurudhuḥ | tadeva guru mahat dudhuvuḥ kampayāmāsuḥ ||</p>
</div> <!-- commentary !-->
<p>catuḥsvareṣu dīrghasvaraṃ yathā—</p>
<lg type="udāharaṇa" n="2.109.281">
  <l>‘āmnāyānāmāhāntyā vāggītīrītīḥ prītībhītīḥ |</l>
  <l>bhogo rogo moho modo dhyeye vecchetkṣeme deśe || 281 ||’</l>
</lg>
<div type="commentary">
  <p>āmrāyānāṃ vedānāmantyā vāgupaniṣat sā hitāhitapratipādanaparā kimāha | yā gītayastā ītaya upasargāḥ | yāḥ prītayastā bhītayo bhayāni | yo bhogaḥ sa rogaḥ | yo modo harṣaḥ sa mohaḥ | na paramevamāha | kiṃtu yāvadhdyeye dhyātavye kṣeme kleśarahite deśe viṣaye mokṣalakṣaṇe icchedicchāṃ kuryāditi | vāśabdaḥ samuccaye | anye cakārameva paṭhanti ||</p>
</div> <!-- commentary !-->
<p>prativyañjanavinyastasvaraṃ yathā—</p>
<lg type="udāharaṇa" n="2.109.282">
  <l>‘tāpenogro 'stu dehe no heye villobhinindinā |</l>
  <l>jāyāgre hi guṇipreṣṭhe hitokṣepo 'mṛtokṣiṇi || 282 ||’</l>
</lg>
<div type="commentary">
  <p>heye hātavye vastuni yā villābhaḥ | ‘vidḷlābhe’ iti dhātvanusārāt | tatra ye lobhino lobhavantastannindanaśīlena tāpena tejasārthādugraścaṇḍaraśmiḥ sa naḥ mama dehe 'stu | tejasvī bhavānīti yāvat | kimityevamāśāsyata ityata āha—amṛtasyandini kāntāgre guṇināṃ priyatame 'kṣepo 'vilamba eva hito 'rthataḥ samarasya | ‘iti datvāśiṣaṃ ko 'pi svasmai kārmukakarmaṇe | jagāma samaraṃ kartumarilakṣmīsvayaṃvaram ||’</p>
</div> <!-- commentary !-->
<p>tadevāpāstasamastasvaraṃ yathā—</p>
<lg type="udāharaṇa" n="2.109.283">
  <l>‘tapana grastadahana hayavallabhanandana |</l>
  <l>jayagraha gaṇapraṣṭha hatakṣapa matakṣaṇa || 283 ||’</l>
</lg>
<div type="commentary">
  <p>grastadahana abhibhūtapāvaka | hayavallabho revantaḥ sa tanayo yasya | hatakṣapa apahṛtarātra | matakṣaṇa saṃmatotsava ||</p>
</div> <!-- commentary !-->
<p>ākāracitreṣvaṣṭadalaṃ yathā—</p>
<lg type="udāharaṇa" n="2.109.284">
  <l>‘yāśritā pāvanatayā yātanacchidanīcayā |</l>
  <l>yācanīyā dhiyā māyāyāmāyāsaṃ stutā śriyā || 284 ||’</l>
</lg>
﻿<pb n="273"/>
<p>atra—</p>
<lg type="udāharaṇa" n="2.109.285">
  <l>‘karṇikāyāṃ nyasedekaṃ dve dve dikṣu vidikṣu ca |</l>
  <l>praveśanirgamau dikṣu kuryādaṣṭadalāmbuje || 285 ||</l>
</lg>
<div type="commentary">
  <p>yā śritetyādikamudāharaṇaṃ prāgeva (pa0 1 ślo0 170) vyākhyātam | ataḥ paraṃ hāriharivyākhyā | sāpyatraiva likhyate | tadyathā—yā devī pavitratvenāśritā anīcayā tuṅgyā budhdyā māyāyāmasyāvidyāvistārasyāyāsaṃ glāniṃ vicchedaṃ yācanīyā prārthanīyā yato yātanaṃ narakānubhavanīyaṃ duḥkhaṃ chinatti śriyāpi stuteti || asya nyāsamāha—<q>karṇikāyāmiti</q> | ādyo yāvarṇaḥ karṇikāyāṃ śriteti pāveti krameṇa dvikaṃ dvikamaṣṭapatreṣu | yāśritā śriyetyādau digdaleṣu praveśanirgamau ||</p>
</div> <!-- commentary !-->
<p>dvitīyamaṣṭadalaṃ yathā—</p>
<lg type="udāharaṇa" n="2.109.286">
  <l>‘carasphāravarakṣāra varakāra garajvara |</l>
  <l>calasphāla valakṣālavala kālagala jvala || 286 ||’</l>
</lg>
<lg type="udāharaṇa" n="2.109.287">
  <l>aṣṭadhā karṇikāvarṇaḥ patreṣvaṣṭau tathāpare |</l>
  <l>teṣāṃ saṃdhiṣu cāpyaṣṭāvaṣṭapattrasaroruhe || 287 ||</l>
</lg>
<div type="commentary">
  <p><q>carasphāretyādi</q> | saṃcaraṇaśīlaḥ sphāro yo varastaṃ kṣarati dadāti iti | varāñchreṣṭhān kirati kṣipati kṛṇoti hinasti veti karmaṇyaṇ | garaḥ kālakūṭastasya jvaro jvaraṇāt | tāṇḍavārambhe calāḥ sphālā yasya | valakṣa dhavaladeha, alavala prāptaśakte, kālagala nīlakaṇṭha, jvala dīpyamāno bhava || nyāsamāha—<q>aṣṭadheti</q> | atha prathamārdhe eka eva repho 'ṣṭadhā karṇikāyām | aparārdhasyānye 'ṣṭau lakāravarjaṃ daleṣu ceṣāṃ saṃdhiṣvanye 'ṣṭau lakārāḥ ||</p>
</div> <!-- commentary !-->
<p>tṛtīyamaṣṭapattraṃ yathā—</p>
<lg type="udāharaṇa" n="2.109.288">
  <l>‘na śaśīśanave bhāve namatkāma natavrata |</l>
  <l>namāmi mānanamanaṃ nanu tvānunayannayam || 288 ||’</l>
</lg>
<p>atra—</p>
<lg type="udāharaṇa" n="2.109.289">
  <l>prākkarṇikāṃ punaḥ parṇaṃ parṇāgraṃ parṇakarṇike |</l>
  <l>pratiparṇaṃ vrajeddhīmāniha tvaṣṭadalāmbuje || 289 ||</l>
</lg>
﻿<pb n="274"/>
<p>evaṃ catuṣpattra-ṣoḍaśapattre api draṣṭavye ||</p>
<div type="commentary">
  <p><q>na śaśīśetyādi</q> | śaśīśe candre nave bhāve bhaktau | sthita iti śeṣaḥ | tvāmahaṃ na namāmi | kākvā namāmyeva | naman bhagnaḥ kāmo yasmāt | natamupanataṃ vrataṃ yasya saṃyamidhaureyatvāt | mānanamanaṃ śatrūṇāmunnatināśanam | nanviti pūjāsaṃbodhane | tvā iti tvām | anunayan vinayaṃ kurvāṇo 'yam || nyāsamāha—<q>prākkarṇikāmiti</q> | pūrvaṃ karṇikāyāmādyo nakāro grāhyaḥ, tataḥ śeti parṇamadhye, śīti parṇāgre, parāvṛtya parṇakarṇikayoḥ śakāranakārau, punaḥ karṇikāto dalāgragamāgame 'pi | ayameva kramaścaturdalapadme ||</p>
</div> <!-- commentary !-->
<p>tayoścatuṣpattraṃ yathā—</p>
<lg type="udāharaṇa" n="2.109.290">
  <l>‘sāsavā tvā sumanasā sā natā pīvarorasā |</l>
  <l>sāradhāmaiti sahasā sāhasardha suvāsasā || 290 ||’</l>
</lg>
<lg type="udāharaṇa" n="2.109.291">
  <l>karṇikāto nayedūrdhvaṃ patrākārākṣarāvalīm |</l>
  <l>praveśayetkarṇikāyāṃ padmametaccaturdalam || 291 ||</l>
</lg>
<div type="commentary">
  <p><q>sāsavetyādi</q> | sāsavā āsvāditamadirā | pīvareṇa stanạ̄dhyenorasā natā sāradhāmā utkṛṣṭakāntiḥ sahasā sahāsyā akasmādvā śrṛṅa‍gāroddīpanasvabhāvena mārgaśīrṣeṇa hetunā śobhanena vāsasā ca lakṣitā he sāhasardha sarvaniśīthābhisaraṇa sāhasarasika, tvāmeti upagacchatīti || nyāsamāha—<q>karṇiketi</q> | subodhametaditi ||</p>
</div> <!-- commentary !-->
<p>ṣoḍaśapattraṃ yathā—</p>
<lg type="udāharaṇa" n="2.109.292">
  <l>‘namaste mahimaprema namasyāmatimaddama |</l>
  <l>kṣāmasoma namatkāma dhāmabhīma samakṣama || 292 ||’</l>
</lg>
<lg type="udāharaṇa" n="2.109.293">
  <l>gomūtrikākrameṇa syurvarṇāḥ sarve samāḥ samāḥ |</l>
  <l>madhye mavarṇavinyāsātpadmo 'yaṃ ṣoḍaśacchadaḥ || 293 ||</l>
</lg>
<div type="commentary">
  <p>ṣoḍaśapattramāha—<q>namasta ityādi</q> | mahimani premā yasya tat | <q>namasya</q> amatimato dāmyatīti amatimaddama | kṣāmaḥ kalāmātreṇa cūḍāsaṃgataḥ somo yasya | naman bhagnaḥ kāmo yasmāt | dhāmnā tejasā bhīma bhayānaka | samā sakalavyutthānahetusādhāraṇī kṣamā yasya | yasyaitāni saṃbodhanaviśeṣaṇāni te tubhyaṃ namaskurute ﻿<pb n="275"/>kaściditi || nyāsamāha—<q>gomūtriketi</q> | varṇā makāravyatiriktāḥ samāḥ makārasahitāḥ | samāḥ samā iti vīpsā prativarṇaṃ makārasāhityabodhanārthā ||</p>
</div> <!-- commentary !-->
<p>aṣṭapattrameva kavināmāṅa‍kaṃ yathā—</p>
<lg type="udāharaṇa" n="2.109.294">
  <l>
    <seg type="pāda">‘rātāvadyādhirājyā visarararasavivdyājavākkṣmāpakārā</seg>
    <seg type="pāda">rākā pakṣmābhaśeṣā nayanananayanasvā [sā] khayā stavyamārā |</seg>
  </l>
  <l>
    <seg type="pāda">rāmā vyastasthiratvā tuhinananahituḥ śrīḥ karakṣāradhārā</seg>
    <seg type="pāda">rādhā rakṣāstu mahyaṃ śivamamamavaśivyālavidyāvatārā || 294 ||’</seg>
  </l>
</lg>
<lg type="udāharaṇa" n="2.109.295">
  <l>niviṣṭāṣṭadalanyāsamidaṃ pādārdhabhaktibhiḥ |</l>
  <l>aspṛṣṭakarṇikaṃ koṇaiḥ kavināmāṅa‍kamambujam || 295 ||</l>
</lg>
<p>tatrāṅa‍kaḥ—‘rājaśekharakamala’ | etena cakramapi vyākhyātam ||</p>
<div type="commentary">
<p>aṣṭapattrameva kavināmāṅa‍kamāha—<q>rātāvadyeti</q> | ‘gīrvāṇasubhaṭaḥ kaścidyuyutsurdaityasenayā | tatkālakṛtasāṃnidhyāṃ māyādevīmapūjayat ||’ tathāhi—vyājo māyā saiva
vāgrūpā vyājaśabdopapadaṃ vāgabhidhānaṃ yasyāḥ sā mahyaṃ rakṣāstviti saṃbandhaḥ | rātaṃ dattamavadyaṃ doṣabahulamādhirājyam, avadyā ādhayo yatra tādṛśaṃ vā rājyaṃ yayā | viśiṣṭaṃ saraṇaṃ visarastaṃ rāti prayacchati yo raso 'rthādvīrastaṃ vetti vindati vā | yā kṣmāyāṃ pṛthivyāmapakāraḥ putrakalatrādirūpo yasyāḥ sakāśāditi gamakatvādvahuvrīhiḥ | rākā pūrṇimā, dvādaśavarṣadeśīyakanyārūpā vā | pakṣmābhaḥ śarīrasaṃlagnaḥ śeṣaḥ sarpaḥ | yasyā nayanaṃ nītistānnayatīti yannayanaṃ dṛṣṭiḥ | jñānamiti yāvat | tadeva svamātmā yasyāḥ | khe vyomni yātīti khayā | stavyo māro māraṇaṃ kāmo vā yasyāḥ | sā rāmā ramaṇīyā strīrūpā vā | vyastaṃ vināśitaṃ sthiratvaṃ yayā | tuhinaṃ nayati prāpayatīti nayaterḍapratyaye tuhinanaścandrastasya nahiturjaṭājūṭe bandhayituḥ parameśvarasya śrīḥ śaktirūpā | nahyati badhnātīti nahervici nahaṃ stutimāsādayatīti | ‘sarvaprātipadikebhyaḥ kvibvaktavyaḥ’ iti kvipi tṛjantasya rūpam | kaṃ sukhaṃ rāti dadātīti karastasya kṣārabhūtā dasyavasteṣāṃ khaṅa‍gādidhāreva dhārā chettrī | rādheti devyāḥ paurāṇikaṃ nāma | mametyavyayaṃ bhāvapradhānam | śive manatvaṃ mānti paricchindanti ye vaśino yoginasteṣāmapi vyālavidyāṃ kṣudravidyāmavatārayati yā sā tathā || nyāsamāha—<q>niviṣṭeti</q> | aṣṭabhiḥ pādārdhairaṣṭadalaviracanā | yadvarṇāṣṭakaṃ nāmno﻿-<pb n="276"/>ttiṣṭhati tadāha—‘rājaśekharakamala’ | kavikāvyanāmalābhādaṃvibhaktikatvamapyadoṣaḥ | <q>eteneti</q> | nāmāṅa‍kapadmakathanena cakramapi nāmāṅa‍kamavaseyam ||</p>
</div> <!-- commentary !-->
<p>cakraṃ yathā—</p>
<lg type="udāharaṇa" n="2.109.296">
  <l>
    <seg type="pāda">‘sa tvaṃ mānaviśiṣṭamājirabhasādālambya bhavyaḥ puro</seg>
    <seg type="pāda">labdhāghakṣayaśuddhiruddharataraśrīvatsabhūmirmudā |</seg>
  </l>
  <l>
    <seg type="pāda">muktvā kāmamapāstabhīḥ paramṛgavyādhaḥ sa nādaṃ hare-</seg>
    <seg type="pāda">rekaughaiḥ samakālamabhramudayī ropaistadātastare || 296 ||’</seg>
  </l>
</lg>
<lg type="udāharaṇa" n="2.109.297">
  <l>puraḥ puro likhetpādānatra trīnṣaḍarīkṛtān |</l>
  <l>turyaṃ tu bhramayennemau nāmāṅa‍kaścakrasaṃvidhiḥ || 297 ||</l>
</lg>
<p>atrāṅa‍kaḥ—‘māghakāvyamidaṃ śiśupālavadhaḥ' ||</p>
<div type="commentary">
  <p><q>sa tvamityādi</q> | harernādaṃ siṃhanādaṃ ropairbāṇairājirabhasātsaṅa‍grāmaharṣāduddharataraśrīvatsabhūmirunnatahṛdayaḥ sa tvamālambya mānena tadviśiṣṭamiti viśeṣaṇam | prāptapāpavināśo mudā harṣeṇa apagatabhīḥ śatrurhariṇavyādho 'bhramākāśaṃ pidadhe tadā tasminkāle siṃhanādamuktveti saṃbandhaḥ || nyāsamāha—<q>pura iti</q> | puraḥ puro likhitvānyānagre likhedyathā ṣaḍarāḥ saṃpadyante ||</p>
</div> <!-- commentary !-->
<p>evaṃ caturaṅa‍kamapi yathā—</p>
<lg type="udāharaṇa" n="2.109.298">
  <l>
    <seg type="pāda">‘śuddhaṃ baddhasurāsthisāraviṣama tvaṃ rugjayātisthira</seg>
    <seg type="pāda">bhraṣṭoddharmarajaḥpadaṃ gavi gavākṣīṇena cañcadbhuvā |</seg>
  </l>
  <l>tathyaṃ cintitaguptirastavidhidigbhedaṃ na cakraṃ śucācāro 'prāṃśuradabhramugra tanu me ramyo bhavānīrucā || 298 ||’</l>
</lg>
<p>atrāṅa‍kaḥ—‘śubhrataravācā baddhaciticakraṃ rājaguruṇedaṃ sādaramavādi' ||</p>
<div type="commentary">
  <p>yathā vā—<q>śuddhamityādi</q> | cakraṃ me mama gavi vāci śuddhamakaluṣam, dharmādutkāntamuddharmamīdṛśaṃ yadrajo rājasabhāvastasya padaṃ sthānaṃ tadbhraṣṭaṃ vinaṣṭaṃ yasmāt | astā vidhidigdaivapāratantryaṃ yatra tathāvidhaṃ, śucā śokena ca na vakrīkṛtamanapahatamadabhramupacitaṃ yadbhadraṃ kalyāṇaṃ tattanu vistārayeti prārthanā | baddhairalaṃkārīkṛtaiḥ surāṇāṃ brahmādīnāṃ sāraṃ śirastadasthibhirbaddhamuṇḍamālābhirbhayānaka | rujāṃ rogāṇāṃ jayenāti-﻿<pb n="277"/>sthira | akṣīṇenopacitena cañcadbhuvā sāhlādena gavā vṛṣeṇa lakṣita | tathyamiti kriyāviśeṣaṇam | cintitā guptirbhūtānāṃ rakṣā yena | cāro ramaṇīyaḥ | ugro mahādevaḥ | tvamaprāṃśuḥ sarvasmāduccaiḥpade sthitaḥ | bhavānīrucā vāmārdhasthitapārvatīkāntyā ramyastanviti saṃbandhaḥ || atra pūrvavadeva nyāsaḥ | aṅa‍kāstu catvāra iti viśeṣaḥ ||</p>
</div> <!-- commentary !-->
<p>gaticitreṣu gatapratyāgataṃ yathā—</p>
<lg type="udāharaṇa" n="2.109.299">
  <l>‘vāraṇāgagabhīrā sā sārābhīgagaṇāravā |</l>
  <l>kāritārivadhā senā nāsedhāvaritārikā || 299 ||’</l>
</lg>
<p>atrāyukpādayorgatiḥ, yukpādayoḥ pratyāgatiḥ ||</p>
<div type="commentary">
  <p>idānīṃ gaticitraprastāvaḥ—<q>vāraṇetyādi</q> | vāraṇā eva agāḥ parvatāstairgabhīrā duravagāhā | sārā śreṣṭhā | bhiyaṃ yena yānti tādṛśānāṃ gaṇānāmāravo yatra | sāro vā bhīgagaṇāravo yatra | kāritaḥ kṛto 'rīṇāṃ vadho yayā | svārthe ṇic | āsedhaḥ paraiḥ pratiṣedhastena hīnā | varitāḥ subhaṭairyuddhārthamāhūtā arayo yasyāṃ sā tathā | ‘vara īpsāyām’ iti dhātoḥ ktapratyaye variteti rūpasiddhiḥ | atrāyukpādayoḥ prathamatṛtīyayorānulomyena varṇāvalīṃ gṛhītvā tatpratilomarūpau yukpādau dvitīyacaturthau gṛhyete | paṭhitervarṇādvarṇāntarasaṃcāro gatistanniyamanena citraṃ gaticitraṃ sa cātra yathoktarūpa eva ||</p>
</div> <!-- commentary !-->
<p>tadakṣaragataṃ yathā—</p>
<lg type="udāharaṇa" n="2.109.300">
  <l>‘niśitāsirato 'bhīko nyejate 'maraṇā rucā |</l>
  <l>cāruṇā ramate janye ko bhīto rasitāśini || 300 ||’</l>
</lg>
<p>atra gatapratyāgatābhyāṃ sa eva ślokaḥ ||</p>
<div type="commentary">
  <p>he amaraṇā maraṇarahitāḥ, niśitakhaṅa‍garato bhayaśūnyaśca rucā tejasā nyejate na kampate | yo hi bhītaḥ sa kathaṃ śabdāyamānāśanaśīlarakṣaḥpiśācādisaṃkule janye saṅa‍grāme cāruṇā karituragādinā ramate | na kathaṃcidityarthaḥ | atra saṃdarbhasamāptiparyantaṃ yā varṇamālā gṛhītā saiva samāpterārabhya pratyāgatyā yāvadārambhaṃ samāpyata iti pūrvaṃ tvardhenaivamiti ||</p>
</div> <!-- commentary !-->
<p>ślokāntaraṃ yathā—</p>
<lg type="udāharaṇa" n="2.109.301">
  <l>‘vāhanājani mānāse sārājāvanamā tataḥ |</l>
  <l>mattasāragarājebhe bhārīhāvajjanadhvani || 301 ||’</l>
</lg>
﻿<pb n="278"/>
<p>atra prātilomyenāparaḥ śloko bhavati | yathā—</p>
<lg type="udāharaṇa" n="2.109.302">
  <l>‘nidhvanajjavahārībhā bheje rāgarasāttamaḥ |</l>
  <l>tatamānavajārāsā senā mānijanāhavā || 302 ||’</l>
</lg>
<div type="commentary">
  <p><q>vāhaneti</q> | tato 'nantaraṃ vāhanā senā 'namā natiśūnyājani jātā | sārājāvutkṛṣṭasaṅa‍grāme mānāse paramānakṣepake mattāḥ sāragāḥ sotkarṣagatiśālino rājebhā rājadantino yatra | bhāriṇaḥ svāminārpitasamarabharāḥ ata eva yathocitaceṣṭāvantasteṣāṃ janānāṃ dhvaniḥ siṃhanādo yatreti kriyāviśeṣaṇamityanulomaślokārthaḥ | nidhvanantaḥ stananto javena vegena hāriṇa ibhā yatra | tato vistīrṇo mānavajārāsaḥ sainikakṛta ārāvaḥ kolāhalo yatra | mānijanānāṃ sāhaṃkārāṇāṃ vīrāṇāmāhavo dvandvayuddhaṃ yatra | īdṛśī senā rāgarasātparalakṣmīharaṇarasena tamo bheje krodhamavāpeti pratilomaślokārthaḥ ||</p>
</div> <!-- commentary !-->
<p>bhāṣāntaragataṃ yathā—</p>
<lg type="udāharaṇa" n="2.109.303">
  <l>‘iha re bahalā lāse bālā rāhumalīmasā |</l>
  <l>sālakā rasalīlā sā tuṅa‍gālāli kalārata || 303 ||’</l>
</lg>
<p>atra prātilomyenāparaḥ prākṛtaśloko bhavati | yathā—</p>
<lg type="udāharaṇa" n="2.109.304">
  <l>‘taralā kalilā gātuṃ sālālī sarakālasā |</l>
  <l>sāmalī mahurālāvā selālā hava rehaï || 304 ||’</l>
</lg>
<div type="commentary">
  <p><q>iha re ityādi</q> | lāse nṛtye bahalā asaṃkucitā rāhumalīmasā śyāmā sālakā bhrūkarṇādiparabhāgārpakacūrṇakuntalavatī rasācchṛṅa‍gārāllīlā yasyāḥ sā, tathā tuṅa‍gā uccavyavahārā evaṃvidhā sā bālā he catuḥṣaṣṭikalārata, alāli lālitā tvayeti saṃskṛtaślokārthaḥ | kalā gītavādyanṛtyānāṃ saṃkarīkaraṇasahitā paṭīyasī gātuṃ taralā tvaritā sālālī nānāvṛkṣapaṅktistadīyena sarakeṇa madhunā alasā | śyāmā madhurālāpā selā uttamā nārī | ‘selā syāduttamā nārī’ iti deśīkośe | saha irayā madirayā vartante selā vā | ralayorekatvasmaraṇāditi kecit, taccintyam | alā bhūṣayitrī | hava dhaveti saṃbodhanam | rehaï rājate | prākṛtaślokārthaḥ | evaṃ bhāṣāntarāṇāmapi gatapratyāgatī boddhavye ||</p>
</div> <!-- commentary !-->
﻿<pb n="279"/>
<p>tadarthānugataṃ yathā—</p>
<lg type="udāharaṇa" n="2.109.305">
  <l>‘vidite divi ke 'nīke taṃ yāntaṃ nijitājini |</l>
  <l>vigadaṃ gavi roddhāro yoddhā yo natimeti na || 305 ||’</l>
</lg>
<p>atra prātilomyena sa eva padārthaḥ ||</p>
<div type="commentary">
  <p><q>vidita ityādi</q> | vidite svarvāsināmapi prasiddhe nijitāḥ pareṣāmājayo yuddhāni yena tādṛśyanīke samare prāptaṃ gavi parāhvānarūpāyāṃ vāci vigadaṃ hṛdayajvararahitaṃ ke nāma bhaṭā yoddhāraḥ | na ke 'pi santītyarthaḥ | taṃ kam | yo yoddhā sankathamapi natiṃ namratāṃ naiti na yāti | atra tadarthaka eva pratilomaślokaḥ | sa yathā—‘natimeti na yoddhā yo roddhāro vigadaṃ gavi | nijitājinitaṃ yātaṅa‍kenīke vidite divi' ||</p>
</div> <!-- commentary !-->
<p>turaṅa‍gapadaṃ yathā—</p>
<lg type="udāharaṇa" n="2.109.306">
  <l>‘bālā sukālabālā kā kāntilālakalālitā |</l>
  <l>sasvā sutavatī sārā darpikā vratagardhita || 306 ||’</l>
</lg>
<lg type="udāharaṇa" n="2.109.308">
  <l>kramātpādacatuṣke 'sya paṅktiśaḥ parilekhite |</l>
  <l>turaṅa‍gapadayātena śloko 'nya upajāyate || 307 ||</l>
</lg>
<p>yathā—</p>
<lg type="udāharaṇa" n="2.109.308">
  <l>‘bālā lalitatīvrasvā sukalā rāgatarpikā |</l>
  <l>sudantikā vardhitāvāsā kālā talalāsakā || 308 ||’</l>
</lg>
<div type="commentary">
  <p><q>bāletyādi</q> | bālā ṣoḍaśavarṣadeśīyā śobhanakṛṣṇakeśī kāntipradacūrṇakuntalaśobhitā sasvā ātmasaṃpadyuktā sutavatī putrayuktā utkṛṣṭābhimānātmakaśṛṅa‍gāravatī abhilaṣitasvavivāhādivratākāṅa‍kṣā atastaṃ bhajasveti | hṛdaye iti śeṣaḥ || nyāsamāha—<q>kramāditi</q> | lalito manojñastīvraḥ pravīṇaḥ sva ātmā yasyāḥ | rāgeṇa premṇā tarpayati yā | śobhanadantayuktā | vardhitāvāsā saṃpūrṇīkṛtasakalasthānā | kālo bhṛṣāvyāhārastena saha vartate yā | tale lāsakā nartakā yasyāḥ sā tathābhūtā | adhaḥkṛtasakalanartakaloketyarthaḥ | evaṃbhūtā sā bālā tvayopabhukteti vākyārthaḥ ||</p>
</div> <!-- commentary !-->
﻿<pb n="280"/>
<lg type="kārikā" n="2.110">
  <l>āhurardhabhramaṃ nāma ślokārdhabhramaṇaṃ yadi |</l>
  <l>tadidaṃ sarvatobhadraṃ sarvato bhramaṇaṃ yadi || 110 ||</l>
</lg>
<p>tayorardhabhramaṃ yathā—</p>
<lg type="udāharaṇa" n="2.110.309">
  <l>‘sasatvaratide nityaṃ sadarāmarṣanāśini |</l>
  <l>tvarādhikakasannāde ramakatvamakarṣati || 309 ||’</l>
</lg>
<div type="commentary">
  <p><q>sasatveti</q> | sadarāḥ sabhayāḥ | tvarādhikānāṃ kasannitastataḥ saṃcarannādo yatra | ata eva vīrānprati ramakatvamakarṣati ||</p>
</div> <!-- commentary !-->
<p>sarvatobhadraṃ yathā—</p>
<lg type="udāharaṇa" n="2.110.310">
  <l>‘devākānini kāvāde vāhikāsvasvakāhi vā |</l>
  <l>kākārebhabhare 'kākā nisvabhavyavyabhasvani || 310 ||’</l>
</lg>
<div type="commentary">
  <p>‘kanī dīptau’ | devānākanituṃ śīlaṃ yasya | kāvāda īṣadvādo yatra | kasya mastakasya sannā saṃgatā ādā grahaṇaṃ yatreti vā | vāhikā paryāyavahanam | ‘paryāyārhaṇotpattiṣu’ iti ṇvuc | saiva svaṃ vittabhūtā yeṣāmevaṃvidhā ye svakā ātmapakṣīyāstānājihīte iti vic | kaṃ madajalamākirati iti kākārastādṛśa ibhabharo hāstikaṃ yatra | he 'kākāḥ sāttvikā iti saṃbodhanam | kākāḥ saṅa‍grāmalolubhā vā | kvacitkartaryapi ghañū | niḥsvā nirātmāno bhavyā ādheyaguṇāstānapi vyayanti svabalenopabṛṃhayanti ye te nisvabhavyavyāsteṣāṃ bhasvani bhartsanaśīle | ‘bhasa bhartsane’ ityataḥ kvanip ||</p>
</div> <!-- commentary !-->
<p>bandhacitreṣu dvicatuṣkacakrabandho yathā—</p>
<lg type="udāharaṇa" n="2.110.311">
  <l>‘jayadeva narendrāde lambodara vināyaka |</l>
  <l>jagadedhana candrābhālaṅghidantavibhāyate || 311 ||’</l>
</lg>
<lg type="udāharaṇa" n="2.110.312">
  <l>‘iha śikharasaṃdhimālāṃ bibhṛyādardhaṃ samāśritairvarṇaiḥ |</l>
  <l>dvicatuṣkacakrabandhe nemividhau cāparaṃ bhramayet || 312 ||</l>
</lg>
<div type="commentary">
  <p><q>jayada ityādi</q> | natā indrādayo yasmai sa tathā | jagatāmedhana vardhana | candrābhālaṅghinī candrakāntivijayinī dantaprabhāṇāmāyatiryasya sa tathā || nyāsamāha—<q>iheti</q> | śikharamālāṃ saṃdhimālāṃ ca pūrvārdhavarṇaiḥ krameṇa bibhṛyātpūrayet | nemividhau cāparamuttarārdhaṃ bhramayet ||</p>
</div> <!-- commentary !-->
﻿<pb n="281"/>
<p>dviśrṛṅa‍gāṭakabandho yathā—</p>
<lg type="udāharaṇa" n="2.110.313">
  <l>‘karāsañja vaśeśaṃ khagaurava sya kalārasam |</l>
  <l>saṃdhāya valayāṃ śaṅa‍kāmagaurīṃ me vanātmaka || 313 ||’</l>
</lg>
<lg type="udāharaṇa" n="2.110.314">
  <l>‘śrṛṅa‍gādgranthiṃ punaḥ śrṛṅa‍gaṃ granthiṃ śrṛṅa‍gaṃ vrajediti |</l>
  <l>dviśrṛṅa‍gāṭakabandhe 'sminnemiḥ śeṣākṣarairbhavet || 314 ||</l>
</lg>
<p>atrāṅa‍kaḥ—‘rājaśekharasya' ||</p>
<div type="commentary">
  <p>dve śṛṅa‍gāṭake mitho vaiparītyena yatra śikharaṃ dviśṛṅa‍gāṭakam | karaiḥ kiraṇairāsañjayatīti karāsañjaḥ | khe vyomni gauravaṃ yasya sa tathā | vanātmaka jalasvarūpa | candrakalāsu rasamanurāgaṃ saṃdhāya kṛtvā antaḥsvacchatayā dṛśyanabhobhāganemimadvalayākārollekhinīṃ me mamāgaurīṃ śyāmāṃ śaṅa‍kāmapanaya | sya iti kriyāpadam | pūrṇo bhaveti yāvat | vaśeśamāyattaśaṃkaramiti kriyāviśeṣaṇam || nyāsamāha—<q>śrṛṅa‍gāditi | śeṣākṣarairiti</q> | ādyātkakārādārabhya yāvatsamāpti śeṣāṇyakṣarāṇi tairnemiriti nyāsaḥ | atra granthivarṇaireva ‘rājaśekharasya’ iti nāmāṅa‍kavarṇāvalī labhyate ||</p>
</div> <!-- commentary !-->
<p>viviḍitabandho yathā—</p>
<lg type="udāharaṇa" n="2.110.315">
  <l>‘sā satī jayatādatra sarantī yamitātrasā |</l>
  <l>sāraṃ paraṃ sa ca jayī śamitāsyandanenasā || 315 ||’</l>
</lg>
<lg type="udāharaṇa" n="2.110.316">
  <l>‘śikharādanyatarasmātpratiparva bhramati rekhayādyardham |</l>
  <l>nemau taditaramardhe viviḍitacakrābhidhe bandhe || 316 ||</l>
</lg>
<div type="commentary">
  <p>viviḍitabandhastu pañcaśṛṅa‍gacakram | taddevatāmnāye darśitam | ‘karpūrakundagaurīṃ tanumatanuṃ kārmukabhrūkām | varadānasundarakarāṃ viviḍitacakrasthitāṃ vande ||’ <q>seti</q> | prasiddhānubhāvā satī gaurī sarantī nirargalaprasarā na trasyatītyatrasā | asyandanena sthireṇa enasā kalmaṣeṇa śamitā viklavībhūtā | rahiteti yāvat | ‘śama vaiklavye' | atra jagati paraṃ sāraṃ yaṃ bhagavantamitā saṃgatā | sa ca jayī maheśvaro jayatāditi || nyāsamāha—<q>śikharāditi</q> | ‘anyatamādvā’ iti pāṭhaḥ | ‘anyatamasmāt’ iti pāṭhe tu sarvanāmatvaṃ cintyam | kecittu ‘kiṃyattadekānyebhyaḥ’ iti paṭhitvā ḍatama﻿-<pb n="282"/>dvārikāṃ sarvanāmatāmāhuḥ | gaṇe cānyataraśabdaṃ na paṭhanti | avyutpattimātraṃ cedam | anirdhāritaikābhidhāyakastvanyatamaśabdaḥ ||</p>
</div> <!-- commentary !-->
<p>śarayantrabandho yathā—</p>
<lg type="udāharaṇa" n="2.110.317">
  <l>‘namaste jagatāṃ gātra sadānavakulakṣaya |</l>
  <l>samaste 'ja satāṃ nātra mudāmavana lakṣaya || 317 ||’</l>
</lg>
<lg type="udāharaṇa" n="2.110.318">
  <l>‘caturṣvapi ca pādeṣu paṅktiśo likhiteṣviha |</l>
  <l>āderādestu raṅa‍gasya pādaiḥ pādaḥ samāpyate || 318 ||</l>
</lg>
<div type="commentary">
  <p><q>namasta ityādi</q> | jagatāṃ nāmarūpaprapañcasya gātrabhūta dānavakulakṣayeṇa sahita mudāṃ harṣāṇāṃ rakṣaka aja viṣṇo, atra jagati satāṃ madhye na ko 'pi te tava samaḥ | tato lakṣaya dṛkpātenānugṛhāṇa | māmiti śeṣaḥ || nyāsamāha—<q>caturṣvapīti</q> |
śeṣaṃ subodham ||</p>
</div> <!-- commentary !-->
<p>vyomabandho yathā—</p>
<lg type="udāharaṇa" n="2.110.319">
  <l>
    <seg type="pāda">‘kamalāvalihārivikāsaviśeṣavahaṃ janakāṅa‍ka</seg>
    <seg type="pāda">na nagāmikaraṃ divi sāramanāramaṇaṃ jaratāṃ na |</seg>
  </l>
  <l>
    <seg type="pāda">tamasāṃ balahānivilāsavaśena varaṃ janakānta</seg>
    <seg type="pāda">na namāmi ciraṃ savitāramanādimahaṃ jagatāṃ na || 319 ||’</seg>
  </l>
</lg>
<lg type="kārikā" n="2.111">
  <l>aṣṭādaśaśikharacarīṃ gomūtrikayā catuṣpadīṃ paśyet |</l>
  <l>yatrādyantairdṛṣṭāṃ sa jñeyo vyomabandha iti || 111 ||</l>
</lg>
<div type="commentary">
  <p>kamalāvaliṣu padmakhaṇḍeṣu praśasteṣu hārī manojño yo vikāsa[viśeṣa]stasya vọdhāraṃ janairlokaiḥ stutyaṃ tadīyaṃ kaṃ śirastatrāṅa‍ka cihnabhūta, na nagāmikaraṃ, kiṃtu visṛtvarakiraṇameva divi vaimānikapathe sārabhūtaṃ jaratāṃ pariṇatānāmanāramaṇaṃ na, kiṃtu prītikarameva | tamasāṃ balahānau yo vilāsavaśaḥ saṃtato vyāpārastena varamutkṛṣṭaṃ, janakānta lokahṛdayaṃgama, jagatāmanādiṃ na, kiṃtvādimeva | evaṃvidhaṃ bhagavantaṃ savitāramahaṃ na namāmi kiṃtu namāmyeva || nyāsamāha—<q>aṣṭādaśeti | ādyantairdṛṣṭāmiti</q> | pādādyantavarṇayoraikyāditi bodhyam ||</p>
</div> <!-- commentary !-->
﻿<pb n="283"/>
<p>murajabandho yathā—</p>
<lg type="udāharaṇa" n="2.111.320">
  <l>‘sā senā gamanārambhe rasenāsīdanāratā |</l>
  <l>tāranādajanā mattadhīranāgamanāmayā || 320 ||’</l>
</lg>
<lg type="kārikā" n="2.112">
  <l>atra pādacatuṣke 'pi kramaśaḥ parilekhite |</l>
  <l>ślokapādakrameṇa syādrekhāsu surajatrayī || 112 ||</l>
</lg>
<div type="commentary">
  <p>anāratā avicchinnapraharaṇavyāpārā āsīt | mattadhīranāgamiti kriyāviśeṣaṇam | rasena vīreṇa | mahāprāṇaśabdajanā || atra nyāsamāha—<q>atra pādeti</q> | atra puṭacatuṣkakalpanayā murajatrayonmeṣaḥ ||</p>
</div> <!-- commentary !-->
<p>ekākṣaramurajabandho yathā—</p>
<lg type="udāharaṇa" n="2.112.321">
  <l>‘surānana tvāṃ na na hānanaṣṭaye punaḥ stuve 'narghaghanaplavānanam |</l>
  <l>manasyanūnavyasanapradhūnanaṃ sakānanasthānanadīnanardanam || 321 ||’</l>
</lg>
<lg type="kārikā" n="2.113">
  <l>ślokasyaitasya pādeṣu likhiteṣu caturṣvapi |</l>
  <l>trimṛdaṅa‍gakarīha syāccaturekākṣarāvalī || 113 ||</l>
</lg>
<div type="commentary">
  <p>surāṇāṃ devānāmānanaṃ mukhaṃ tadbhūta vahne | hānanaṣṭaye hānināśāya tvāṃ na na stuve, kiṃtu staumyeva | punariti devatāntaravyāvṛttau stutyāvṛttau vā | anarghye ghanaughaprāṇane yasmāt | ‘ana prāṇane’ iti dhātvanusārāt | praṇatānāṃ manasi yadanūnamanādibhavaparamparānupāti vyasanaṃ tasya pradhūnanaṃ pratikṣepakam | sakānaneṣu vanagahaneṣu sthāneṣu nadīnasya payorāśeriva nardanaṃ kolāhalo yasyeti || nyāsamāha—<q>ślokasyaitasyeti</q> | prathamapādasthādakṣarādārabhya caturthapādasthamakṣaraṃ yāvadekajātīyākṣaracatuṣkāvalīṃ gṛhītvā parāvṛtya tajjātīyānāmeva catuṣṭayī gṛhyate | tenaikamurajonmudraṇamaparatrāpyanenaiva prakāreṇātrodāharaṇe ekākṣaramurajatrayī bhavatīti nyāsārthaḥ ||</p>
</div> <!-- commentary !-->
<p>murajaprastāro yathā—</p>
<lg type="udāharaṇa" n="2.113.322">
  <l>‘tālasāraprabhā rākā tārakāpatidaṃśitā |</l>
  <l>māradhāma ramādhītā valayāmāsa sāgaram || 322 ||’</l>
</lg>
<lg type="kārikā" n="2.114">
  <l>krameṇaivāsya pādeṣu prasṛteṣu caturṣvapi |</l>
  <l>turyānmurajamārgeṇa śloko 'yamupajāyate || 114 ||</l>
</lg>
﻿<pb n="284"/>
<lg type="udāharaṇa" n="2.114.323">
  <l>‘varakārapradaṃ dhīraṃ tāradhāmā 'samāsikā |</l>
  <l>sā latāmālayā 'mā 'pa tārābhā 'tirasāgatā || 323 ||’</l>
</lg>
<div type="commentary">
  <p>tālataroryatsāraṃ khādyabhāgastatprabhevāvadātā prabhā yasyāḥ | rākā pūrṇimā | tārakāpatinā candreṇa daṃśitā kavalitā | mārasya kāmasya dhāma sthānaṃ yatra | ramayā lakṣmyā adhītābhyastā | salakṣmīketyarthaḥ | valayāmāsa cālitavatī, balavantaṃ vā cakāra | ‘vinmatorluk’ ityanuśāsanāt ||—<q>krameṇaiveti</q> | turyācca pādaprathamākṣarādupakrame yena yena mārgeṇa murajākṛtirlabhyate tenāyamaparaḥ śloko bhavati || varasya īpsitasya vastunaḥ kāraḥ kāraṇaṃ tatpradaṃ tāraṃ dīptaṃ dhāma kāntiryasyāḥ | asamā ananyasādhāraṇī āsikā sthitiryasyāḥ sā nāyikā latāmālayā saṃketalatāmaṇḍapena amā sārdhaṃ āpa prāptavatī | tārā rohiṇīprabhṛtistadātmā, tārairnirmalamauktikairvā bhāti yā | atiśayitena rasena pūrṇā upagatā saṃgatā | prakṛtodāharaṇe 'ṣṭākṣaraprastāvāntaḥpātī yaḥ prakārastadantaḥpātī murajākṣarairlabhyate ||</p>
</div> <!-- commentary !-->
<p>udāharaṇamātraṃ caitat, tena gativicitrādigomūtrikādayo 'nye 'pi citraprakārā bhavanti |</p>
<lg type="kārikā" n="2.115">
  <l>gatiruccāvacā yatra mārge mūtrasya goriva |</l>
  <l>gomūtriketi tatprāhurduṣkaraṃ citravedinaḥ || 115 ||</l>
</lg>
<p>teṣu pādagomūtrikā yathā—</p>
<lg type="udāharaṇa" n="2.115.324">
  <l>
    <seg type="pāda">‘kāṅa‍kṣanpulomatanayāstanapīḍitāni</seg>
    <seg type="pāda">vakṣaḥsthalotthitarayāñcanapīḍitāni |</seg>
  </l>
  <l>
    <seg type="pāda">pāyādapāyabhayato namuciprahārī</seg>
    <seg type="pāda">māyāmapāsya bhavato 'mbumucāṃ prasārī || 324 ||’</seg>
  </l>
</lg>
<p>seyamayugmataḥ pādagomūtrikā ||</p>
<div type="commentary">
  <p>nanu yāvadudāhṛtameva kiṃ gatyādi citraṃ, tathā sati kiṃ gomūtrikādīnāṃ pṛthagbhāgavibhāgavyāghātaḥ syādityata āha—<q>udāharaṇamātraṃ caitaditi</q> | gatiḥ paṭhitisaṃcāro varṇānāmuccāvacaṃ vorghvādhaḥparyāyeṇa pravṛttā | māyāṃ saṃsārabandhamapāsya duḥkhabhayātpāyāditi saṃbandhaḥ || nyāso yathā—ayugmataḥ prathamāttṛtīyā-﻿<pb n="285"/>ccopakramya dvitīyacaturthapādasaṃdaṃśena gomūtrikayā prathamadvitīyayostṛtīyacaturthayośca parasparamunmeṣaṇamitīyamayukpādagomūtrikā ||</p>
</div> <!-- commentary !-->
<p>yugmato yathā—</p>
<lg type="udāharaṇa" n="2.115.325">
  <l>
    <seg type="pāda">‘devaḥ śaśāṅa‍kaśakalābharaṇaḥ pinākī</seg>
    <seg type="pāda">deyaḥ śamaikavikalebharaṇaḥ sanāgaḥ |</seg>
  </l>
  <l>
    <seg type="pāda">citte mahāsurajanena śubhaṃ vidhattāṃ</seg>
    <seg type="pāda">cittaṃ mahāsurajanānatabhaṅa‍gadhanvā || 325 ||’</seg>
  </l>
</lg>
<div type="commentary">
  <p>mahāsurajanena brahmādinā citte deyo dhāraṇīyaḥ | śamenaikena vikalīkṛta ibharaṇo gajānāmuruyuddhaṃ yena | śubhaṃ kalmaṣarahitaṃ cittaṃ vidhattām, aviśeṣeṇa saṃsāriṇāmeva | atra pūrvavatsamapadamupakramya viṣamapādasaṃdaṃśena samāptiriti viśeṣasteneyaṃ yukpādagomūtrikā ||</p>
</div> <!-- commentary !-->
<p>ardhaślokagomūtrikā yathā—</p>
<lg type="udāharaṇa" n="2.115.326">
  <l>
    <seg type="pāda">‘cūḍāprotendubhāgadyutidalitatamaskandalīcakravālo</seg>
    <seg type="pāda">devo deyādudāraṃ śamamarajanatānandano 'nanyadhāmā |</seg>
  </l>
  <l>
    <seg type="pāda">krīḍādhūteśabhāmā dyusadanatanimacchedanī ca bhruvā no</seg>
    <seg type="pāda">dehe devī durīrandamamaratanatā nandinomānyadhāmā || 326 ||’</seg>
  </l>
</lg>
<div type="commentary">
  <p>indorbhāgaḥ khaṇḍaṃ | śaṃ kalyāṇaṃ | amarajanatā devasamūhaḥ | nāstyanyaddhāma sthānaṃ yasya so 'nanyadhāmā | svātmārāma ityarthaḥ | na paraṃ devo devī ca | bhruvā bhrūkṣepeṇa durīrandūramapanayan no 'smākaṃ dehe damaṃ deyāditi saṃbandhaḥ | dhūteśabhāmā praṇayenāpahṛtaparameśvarapraṇayaroṣā | ‘bhāma krodhe’ iti dhātvanusārāt | dyusadanā devāḥ | aratamaviśrāntaṃ nandinā natā umā gaurī | apūrvaṃ dhāma tejo yasyāḥ ||</p>
</div> <!-- commentary !-->
<p>ślokagomūtrikāyāṃ prathamaśloko yathā—</p>
<lg type="udāharaṇa" n="2.115.327">
  <l>
    <seg type="pāda">‘pāyādvaścandradhārī sakalasuraśirolīḍhapādāravindo</seg>
    <seg type="pāda">devyā ruddhāṅa‍gabhāgaḥ puradanujadavastyānasaṃvinnidānam |</seg>
  </l>
  <l>
    <seg type="pāda">kaṃdarpaḥ kṣodapakṣaḥ sarasasuravadhūmaṇḍalīgītagarvo</seg>
    <seg type="pāda">daityādhīśāndhakenānatacaraṇanakhaḥ śaṃkaro bhavyabhāvyaḥ || 327 ||’</seg>
  </l>
</lg>
﻿<pb n="286"/>
<p>dvitīyo yathā—</p>
<lg type="udāharaṇa" n="2.115.328">
  <l>
    <seg type="pāda">deyānnaścaṇḍadhāmā salilaharakaro rūḍhakandāravindo</seg>
    <seg type="pāda">dehe rugbhaṅa‍garāgaḥ suramanujadamaṃ tyāgasaṃpannidhānam |</seg>
  </l>
  <l>
    <seg type="pāda">bhandaṃ dikkṣobhadaśrīḥ sadasadaravadhūkhaṇḍanāgīragamyo-</seg>
    <seg type="pāda"> 'daityaidhī bandhahānāvatatarasanayaḥ śaṃparo divyasevyaḥ || 328 ||’</seg>
  </l>
</lg>
<div type="commentary">
  <p>purākhyadānavasya davo dāvāgniḥ styānāyāḥ ghanāyāḥ saṃvido nidānam | daityādhīśenāndhakenānatacaraṇaḥ | bhavyānāmuttamānāṃ bhāvyo dhyeyaḥ | rūḍhakandānyaravindāni yasmāt | praṇatānāṃ ruganurāgo yasya | surāṇāṃ manujānāṃ ca damaṃ damatīti vā | tyāgasaṃpado nidhānamāśrayaḥ | diśāṃ kṣobhadāyikā śrīryasya | sade upavane sadarā sabhayā yā vadhūstadīyānāṃ khaṇḍanāgirāṃ nirbhartsanavacasāmaviṣayaḥ | adaityaidhī na daityavardhanaḥ | saṃsārabandhavicchittaye vistīrṇarayo nayo yasya | śaṃ sukhaṃ piparti pūrayatīti śaṃparo divyaḥ sevyaśceti | evaṃvidhaścaṇḍadhāmā ravirno 'smākaṃ dehe bhandaṃ kalyāṇaṃ deyādityarthaḥ ||</p>
</div> <!-- commentary !-->
<p>viparītagomūtrikāyāṃ prathamaśloko yathā—</p>
<lg type="udāharaṇa" n="2.115.329">
  <l>‘vināyakaṃ dānasugandhivaktraṃ smitānanaṃ mandacaraṃ kathāsu |</l>
  <l>namāmi vighnāvalihārisāraṃ satīsutaṃ śaṃkaravallabhaṃ ca || 329 ||’</l>
</lg>
<p>viparītaśloko yathā—</p>
<lg type="udāharaṇa" n="2.115.330">
  <l>‘calallatārabdhaśamaṃ subhāsaṃ saṃsārahāraṃ bahuvipramānyam |</l>
  <l>sudhākaraṃ candramasaṃ nato 'smi savarṇagarbhaṃ navakambunạ̄dhyam || 330 ||’</l>
</lg>
<div type="commentary">
  <p>mandacaraṃ mandālasagamanam | kathāsu bhaktadevānāṃ vārtāsu mahāśayatayā smerānanam | vighnaparamparāhāriṇāṃ ca sāramutkṛṣṭam | calantīnāṃ latānāmārabdhaṃ sāntvanaṃ yena | bahuvipramānyaṃ dvijarājaśekharatvāt | samānavarṇamadhyagam | navena kambunạ̄dhyamupacitam | ādyaślokasyādhastādviparīto dvitīyaśloko lekhyaḥ | tataḥ kramagomūtrikayā parasparollekhaḥ ||</p>
</div> <!-- commentary !-->
<p>bhinnacchandogomūtrikāyāṃ prathamaśloko yathā—</p>
<lg type="udāharaṇa" n="2.115.331">
  <l>‘namata candrakalāmayamaṇḍanaṃ nagasutābhujasaṃgatakandharam |</l>
  <l>haramabhāgyaradaṃ stavasādaraṃ samitirāvaṇaśāsanavikramam || 331 ||’</l>
</lg>﻿<pb n="287"/>
<p>dvitīyaśloko yathā—</p>
<lg type="udāharaṇa" n="2.115.332">
  <l>‘kāmadaṃ caṇḍakamraṃ madāmardino nāgadantājyajayyaṃ gadākarburam |</l>
  <l>dhīraśobhābharavyastakaṃsāsuraṃ naumi nārāyaṇasyāsamaṃ vibhramam || 332 ||’</l>
</lg>
<div type="commentary">
  <p>abhāgyasya radaṃ vilekhakam | nāśakamiti yāvat | samitau saṃgrāme rāvaṇasya kailāsoddharaṇabhagnaśaktikatāśāsanavikramāvājñāpauruṣe yena tam | vāñchitapradam | caṇḍamugraṃ kamraṃ kamanīyaṃ ca | pareṣāṃ darpamardanaśīlasya nāgasya kāliyākhyasya daṃṣṭrābhiḥ, kuvalayāpīḍākhyasya hastino vā viṣāṇābhyāṃ yā ājiḥ saṅa‍grāmaḥ tatrājayyaṃ jetumaśakyam | gadayā nānāratnakhacitayā karburam | citramiti yāvat ||</p>
</div> <!-- commentary !-->
<p>saṃskṛtaprākṛtagomūtrikāyāṃ saṃskṛtaśloko yathā—</p>
<lg type="udāharaṇa" n="2.115.333">
  <l>
    <seg type="pāda">‘skando rundarddhimiṣṭāṃ vitaratu saralo dāritārātivarge</seg>
    <seg type="pāda">saspando mandasajjo bhavabhayakalane saṅa‍gare kelikārī |</seg>
  </l>
  <l>
    <seg type="pāda">saṃdohollāghalāsī jana iha balihā caṇḍatābhūrakharvo</seg>
    <seg type="pāda">devaujorājadehe mahimani nirato vikramāḍambareṇa || 333 ||’</seg>
  </l>
</lg>
<div type="commentary">
  <p>skandaḥ kārtikeyaḥ | rundāṃ vipulām | dārite śatrusamūhe saspandaḥ sphuradrūpo mandaḥ svasthacittaḥ bhavabhayasya saṃsāratrāsasya kalane kṣepaṇe ihajane martyaloke saṃdohena ya ullāghaḥ sāmarthyaṃ nīrogatvāttena lasanaśīlaḥ | balināṃ hantā | caṇḍatāyāstaikṣṇyasya bhūrāśrayaḥ | akharvaḥ sarveṣāmupari vartamānaḥ | devaujasāṃ rājñāṃ khaṇḍayitrī īhā ceṣṭā yatra tādṛśe mahimni nirataḥ ||</p>
</div> <!-- commentary !-->
<p>prākṛtaśloko yathā—</p>
<lg type="udāharaṇa" n="2.115.334">
  <l>
    <seg type="pāda">‘cando kandappamittaṃ viharaṇasahalo hāritārāpabandho</seg>
    <seg type="pāda">sacchando vandaṇijjo kuvalayadalano saṅa‍kare melikārī |</seg>
  </l>
  <l>
    <seg type="pāda">kandodollāsalāsī jaaï sivasihāmaṇḍanībhūdakhaṇḍo</seg>
    <seg type="pāda">dentājoṇhājaloho vihiaṇiaraī vibbhamāṇaṃ baleṇa 334’</seg>
  </l>
</lg>
<lg type="chāyā" ref="2.115.334">
  <l>
    <seg type="pāda">[candraḥ kandarpamittraṃ viharaṇasaphalo hāritārāprabandhaḥ</seg>
    <seg type="pāda">svacchando vandanīyaḥ kuvalayadalanaḥ śaṃkare melikārī |</seg>
  </l><pb n="288"/>
  <l>
    <seg type="pāda">kandodollāsalāsī jayati śivaśikhāmaṇḍanībhūtakhaṇḍo</seg>
    <seg type="pāda">dattajyotsnājalaugho vihitanijaratirvibhramāṇāṃ balena ||]</seg>
  </l>
</lg>
<div type="commentary">
  <p>viharaṇe saṃcaraṇe saphalaḥ | udbhūtaḥ śubhāśubhasūcakatvāt | melikārī saṃgamakārī, cūḍāmaṇitvāt | aikyakārī vā, tanmūrtitvāt | kandodaṃ kumudamihābhimataṃ tadvikāsena lasanaśīlaḥ | jyotsnājalaughāndadat | vibhramāṇāṃ balena vihitā nije ātmani ratiryena sa tathā ||</p>
</div> <!-- commentary !-->
<p>samasaṃskṛtena pādagomūtrikā yathā—</p>
<lg type="udāharaṇa" n="2.115.335">
  <l>‘bālā vilāsāvalihārihāsā lolāmalā bhāvasahā sahāvā |</l>
  <l>dehaṃ harantī sahasā surāmā gehaṃ carantī sahasābhirāmā || 335 ||’</l>
</lg>
<div type="commentary">
  <p>vilāsāvaliṣu hārī hāso vikāso yasyāḥ | lolā calā | amalā nirmalā | bhāvānanekavidhānyā sahate sā bhāvasahā | hāvaḥ krīḍāviśeṣaḥ ||</p>
</div> <!-- commentary !-->
<p>ardhagomūtrikāprastāro yathā—</p>
<lg type="udāharaṇa" n="2.115.336">
  <l>‘namo divasapūrāya sutāmarasabhāsine |</l>
  <l>natabhavyāridārāya susāralayabhāvine || 336 ||’</l>
</lg>
<div type="commentary">
  <p>divasānpūrayatīti divasapūraḥ tasmai | suṣṭhu tāmaraseṣu bhāsanaśīlāya | natā bhavyā yasmai | arīndārayatītyaridāraḥ | tataḥ karmadhārayaḥ | natānāṃ bhavyānāmaridāra iti vā, natā bhavyā aridārā yasminniti vā | suṣṭhu sāro layastatra layanaṃ taṃ
bhāvayati yastasmai ||</p>
</div> <!-- commentary !-->
<p>atra gomūtrikāśloko 'yamuttiṣṭhati |</p>
<lg type="udāharaṇa" n="2.115.337">
  <l>‘natadivyāsadārāya susāmalasabhāsine |</l>
  <l>namo bhavāripūrāya sutārarayabhāvine || 337 ||’</l>
</lg>
<div type="commentary">
  <p>natā divyā devā yasmai | asadavidyamānamari cakraṃ yasya | tataḥ karmadhārayaḥ | śobhanānāṃ sāmnāṃ lasanena bhāsanaśīlāya | bhāni nakṣatrāṇyāvarituṃ śīlaṃ yasyeti bhavāri ākāśaṃ pūrayati vyāpnoti evaṃbhūtāya | suṣṭhu tāra ucchrito yo rayo vego gamanaṃ tena bhāvine ||</p>
</div> <!-- commentary !-->
﻿<pb n="289"/>
<p>gomūtrikādhenuryathā—</p>
<lg type="udāharaṇa" n="2.115.338">
  <l>
    <seg type="pāda">‘mama sphuratu cidgataḥ satatacintyarakṣāmatiḥ</seg>
    <seg type="pāda">samastaravicitritastutaruciḥ smarakṣemakṛt |</seg>
  </l>
  <l>
    <seg type="pāda">samarddhiratacintitaḥ kṛtavicitraratyāmayo</seg>
    <seg type="pāda">namaskaraṇacihnitasmitarucirharaḥ sāmaraḥ || 338 ||’</seg>
  </l>
</lg>
<lg type="kārikā" n="2.116">
  <l>caturṇāmapi pādānāṃ krameṇa vyutkrameṇa ca |</l>
  <l>iyaṃ gomūtrikādhenurvaiparītyavaśena ca || 116 ||</l>
</lg>
<div type="commentary">
  <p><q>mama sphuratviti</q> | mama cidgato madīyāṃ saṃvidamārūḍhaḥ sāmaraḥ sadevo haraḥ sphuratu | satataṃ cintanīye rakṣāmatī vā yasya | samastairdvādaśabhirapi ravibhirādityaiścitritā ālekhyīkṛtā stutā praśastā ruciḥ kāntiryasya | smarasya kṣemaṃ kuśalaṃ kṛntati chinattīti smarakṣemakṛt | samaśabdaḥ sarvaparyāyo gaṇe paṭhyate | sarvāsu aṇimādyṛddhiṣu rataiścintitaḥ prasabhaṃ dhyātaḥ | pativiyogādvicitrāyā raterāmayāḥ kṛtā yena | namaskāreṇa cihnitā praṇāmapṛcchābhāvinī prasādajanmā smitaprabhā yasya sa tathā || asyā nyāsamāha—<q>caturṇāmiti</q> | krameṇa pādānāṃ nairantaryeṇa prathamadvitīyābhyāṃ dvitīyatṛtīyābhyāṃ prathamacaturthābhyāṃ dvitīyacaturthābhyāmiti vyutkramabhedāstrayo vaiparītyavaśena caturthāditaḥ prathamaṃ yāvadyojanenātrāpi kramavyutkramābhyāṃ ṣaṭ prakārāḥ | te 'mī dvādaśa bhedāḥ śuddhāḥ | eṣāṃ vyatikarajanmānaḥ punaranye caturviṃśatirbhavanti | tadyathā—prathamatṛtīyābhyāṃ ca prathamadvitīyābhyāṃ ca prathamacaturthābhyāṃ ca dvitīyatṛtīyābhyāṃ ca prathamacaturthābhyāṃ ca tṛtīyacaturthābhyāṃ ca prathamatṛtīyābhyāṃ ceti draṣṭavyam | tadevameka eva gomūtrikāśloko yathoktarītyā ṣaṭūtriṃśadgomūtrikātarṇakānprasūta itīyaṃ gomūtrikādhenuḥ ||</p>
</div> <!-- commentary !-->
<p>śatadhenuryathā—</p>
<lg type="udāharaṇa" n="2.116.339">
  <l>
    <seg type="pāda">‘vandyā devī parvataputrī nityaṃ madhumadhurakamalavadanā purandhryadhidevatā</seg>
    <seg type="pāda">devaiḥ stutyā kinnarageyā bhaktyā varacaritamahiṣamathanī jagattrayanāyikā |</seg>
  </l>
  <l>
    <seg type="pāda">siddhairdhyeyā kesariyānā kāmyā raṇacaturarasikahṛdayā trilocanavallabhā</seg>
    <seg type="pāda">dhīraiḥ pūjyā darpaṇapāṇirnūnaṃ guṇanilayalaṭabhalalitā satīṣu dhuraṃdharā ||’</seg>
  </l>
</lg>
﻿<pb n="290"/>
<lg type="kārikā" n="2.117">
  <l>yativicchedinī hyeṣā ślokadhenuranuttamā |</l>
  <l>chandobhedācchatamiyaṃ prasūte ślokatarṇakān || 117 ||</l>
</lg>
<div type="commentary">
  <p><q>vandyeti</q> | vareṇa devatāprasādena carito nirargalaprasaro guṇānāmāśrayo laṭabhaṃ manojñaṃ ca lalitaṃ vilāso yasyāḥ sā tathā | <q>yativicchedinīti</q> | atra karaṇam—‘pratilomaṃ vinikṣepyamanulomamadhaḥ kṣipet | sthitenāgantukaṃ hanyādīpsitena vibhājayet ||’ sthitaṃ pratilomamāgantukaṃ kramavinyastamīpsitaṃ hi pratilomasya krameṇa phalaṃ guṇakārastathaivānulomaṃ bhāgahāraḥ | anena krameṇaikaikayatiyojane sapta ślokāḥ | yatidvikayojane caikaviṃśatiḥ | yatitrikayojane ca pañcatriṃśat | yaticatuṣkayojane 'pi tāvanta eva | yatipañcakayojane punarekaviṃśatiḥ | ṣaḍyatiyojane sapta | saptayatiyojane tvekaḥ | sarvamelanena ca saptaviṃśatyadhikaṃ śatam | atra ca kriyāhīnatvena kārakavihīnatvena ca padāvayavavattayā padāvayavamātratvena ca nirarthakān ṣaḍ‌viṃśatimapāsya ślokadhenurekaiva vṛttabhedena śataṃ ślokatarṇakānprasūte | tathāhi | prathamadvitīyacaturthībhiryatibhiratyuktā jātiḥ | tṛtīyapañcamībhyāṃ supratiṣṭhā | ṣaṣṭhyā gāyatrī | saptamyā coṣṇigiti | ekagaṇanāyāṃ vṛttabhedaḥ | evaṃ dvikādigaṇane 'pi gaveṣaṇīyam ||</p>
</div> <!-- commentary !-->
<p>sahasradhenuryathā—</p>
<lg type="udāharaṇa" n="2.117.340">
  <l>
    <seg type="pāda">‘nakhamukhapāṇikaṇṭhacikurairgatibhiḥ sahasā smitena laliteṣu dṛśā</seg>
    <seg type="pāda">maṇiśaśipadmakambucamarāḥ kariṇaḥ sutanoḥ sudhā ca hasitā hariṇāḥ |</seg>
  </l>
  <l>
    <seg type="pāda">phaṇigaṇasiddhasādhyadayitā na samāḥ sakalāstvayā ca khabhuvacchalitāḥ</seg>
    <seg type="pāda">tava baladarparūpavijitā nitarāṃ vibudhāścirāya caturaiścaritaiḥ 340’</seg>
  </l>
</lg>
<lg type="kārikā" n="2.118">
  <l>padavicchedinī hyeṣā ślokadhenuranuttamā |</l>
  <l>chandobhedāddaśaśataṃ prasūte ślokatarṇakān || 118 ||</l>
</lg>
<div type="commentary">
  <p><q>nakheti</q> | he lalite gauri, tava śobhanayā dṛśā sutanoḥ śobhanasya śarīrasya | sādhyā devaviśeṣāḥ khabhuvo grahatārādyāḥ ( rāpyata iti rāpyam | ‘āsuvapirapitrapicamaśca’ iti rāpatibhāṣitamityarthaḥ |) daryeti pāṭhena vā yojanīyam | <q>padavicchedinīti</q> | padānyatra pratipādaṃ sudhākalaśābhidhāne chandasi ṣaḍ vibhajyante | yadyapi dvitīyatṛtīyapādayoścakārābhyāṃ nakāreṇa caturthapāde taveti ﻿<pb n="291"/>padādhikyaṃ tathāpyādyapadārthānurodhena samuccīyamānaniṣidhyamānārthānurañjakatvena saṃbodhyamānārthānuyāyitayā cakāranakārayostaveti ca tatpādāvayavarūpā eveti tadasatkalpameva | tathā ca ṣaḍbhyaḥ padatraya upādīyamāne saptadaśākṣarāyāṃ jātau yathāsaṃkhyānurodhenādye 'rdhe prastāraracanākrameṇa daśa vikalpāḥ, tṛtīyacaturthayośca pādayostāvantastāvanta eveti daśabhirāhatairdaśabhiḥ śatam | śatena cāhatairdaśabhiḥ sahasraṃ tarṇakāḥ ślokāḥ samutpadyanta itīyaṃ sahasradhenuḥ ||</p>
</div> <!-- commentary !-->
<p>ayutadhenuryathā—</p>
<lg type="udāharaṇa" n="2.118.341">
  <l>
    <seg type="pāda">‘kriye jayasi jṛmbhase sṛjasi jāyase trāyase</seg>
    <seg type="pāda">stuṣe mṛṣasi mṛṣyase hṛṣasi pīyase prīyase |</seg>
  </l>
  <l>
    <seg type="pāda">stuṣe mṛṣasi hoḍase kuṭasi galbhase klībase</seg>
    <seg type="pāda">hnuṣe harasi rajyase rajasi rājase bhrājase || 341 ||’</seg>
  </l>
</lg>
<lg type="kārikā" n="2.119">
  <l>eṣā tu padavicchedinyeva dhenuḥ kriyāpadaiḥ |</l>
  <l>saṃbodhanāgragairdṛṣṭāsmābhiḥ ślokāyutaprasūḥ || 119 ||</l>
</lg>
<div type="commentary">
  <p><q>kriye iti</q> | he kriye karman | ‘miṣa spardhāyām’, ‘pīṅ pāne’, ‘mṛḍa sukhane’ tudādau, ‘hoḍṛ anādare’, ‘kuḍa saṃhāre’, rajyase āsajasi | rajasi matsarayasi | rājase śobhase | bhrājase jājvalyase | <q>eṣeti</q> | iha pṛthvīnāmani chandasi ṣaḍbhyaḥ saṃbodhanānuge padacatuṣṭaye upādīyamāne ekādaśākṣarāyāṃ jātau prastārālpatvena yadi vā chandobhedasya śabdenāpratipāditatvāt tadbhedo 'pyudāharaṇīya iti tasyāmeva rathoddhatābhidhāne chandasi daśasu vikalpeṣu pratipādaṃ bhavatsu daśabhiḥ śataṃ śatena sahasraṃ sahasreṇa ca daśasahasrāṇi tarṇakāḥ ślokāḥ samutpadyante itīyamayutadhenuḥ ||</p>
</div> <!-- commentary !-->
<p>lakṣadhenuryathā—</p>
<lg type="udāharaṇa" n="2.119.342">
  <l>
    <seg type="pāda">‘durge bhadrepsubhadre 'diti surabhidite saiṃhike gauri padme</seg>
    <seg type="pāda">nitye hṛdye vareṇye kalikamalikale kālike caṇḍi caṇḍe |</seg>
  </l>
  <l>
    <seg type="pāda">dhanye puṇye śaraṇye śaci śabari śive bhairave rājñi sandhye</seg>
    <seg type="pāda">chāye māye manojñe 'vani janani jaye maṅa‍gale dhehi śaṃ naḥ || 342 ||’</seg>
  </l>
</lg>
﻿<pb n="292"/>
<lg type="kārikā" n="2.120">
  <l>saṃbodhanairiyaṃ dhenuḥ klṛptā saikakriyāpadaiḥ |</l>
  <l>lakṣatrayaṃ sahasrāṇi ṣaṣṭi ślokānprasūyate || 120 ||</l>
</lg>
<lg type="kārikā" n="2.121">
  <l>eṣāntyapadabhedena saṃbhramādidviruktibhiḥ |</l>
  <l>yāvadvodhaṃ punaḥ sūte prayataślokatarṇakān || 121 ||</l>
</lg>
<div type="commentary">
  <p><q>durge iti | saṃbodhanairiti</q> | atra hi sragdharābhidhāne chandasi pādatrayapadānurodhenāntyapādadvayenaikaikameva padaṃ turyapāde parikalpyamiti sarvatra navasu padeṣu sthiteṣu padacatuṣṭaye padapañcake copādīyamāne prathame āpātalikāyāṃ pañcaviṃśatau dvitīye ekayā prācyavṛttyā saha vaitālīyake yadi vā pañcabhiḥ prācyavṛttibhiḥ samamaupacchandasike caturviṃśatau tṛtīyavaitālīya eva caturviṃśatau caturthe ca pāde prācyavṛttidvaye samamāpātalikāyāṃ ṣoḍaśabhirekayā prācyavṛttyā vaitālīyaprācyavṛttyā saha vaitālīyaiḥ ṣaṅbhistathaivaupacchandasike dvābhyāmiti caturviṃśatau vikalpeṣu prabhavatsu pañcaviṃśatyāhateṣu caturviṃśatau śatāni ṣaṭ | ṣaṅbhiśca śatairāhateṣu pañcaviṃśatau sahasrāṇi pañcadaśa | tairāhateṣu caturviṃśatau lakṣāṇi trīṇi sahasrāṇi ca ṣaṣṭiḥ tarṇakāḥ ślokāḥ samutpadyanta itīyaṃ lakṣadhenuḥ | <q>eṣeti</q> | tathā hyatra pādatraye navasu turyapāde ca daśasu | traye padacatuṣke padapañcake copādīyamāne prathama aupacchandasika ekasya padasya dviruktyā viṃśatau yadi vā āpātalikāyāṃ daśa | vaitālīye pañcadaśasu aupacchandasike udīcyavṛttidvayena yad vaitālīye catasṛbhirudīcyavṛttibhiḥ samamekonaviṃśatiriti ca pañcaviṃśatau tṛtīyasminnaupacchandasike pañcabhiḥ prācyavṛttibhiḥ samamekādaśa | vetālīye tathaiva caturdaśa aupacchandasike tisṛbhiḥ prācyavṛttibhiḥ saha ṣaḍiti viṃśatau tṛtīyāsminnaupacchandasike tisṛbhirudīcyavṛttibhiḥ samaṃ pañcaviṃśatau caturthe tvāpātalikāyāmeka eva | dviruktyādinā ṣoḍaśabhiḥ prācyavṛttibhiḥ samamaśītau vikalpeṣu prabhavatsu viṃśatyāhatapañcaviṃśatau pañcaviṃśatyā dvāviṃśatau pañcaśatādhikāni dvādaśasahasrāṇi tairapyāhateṣu aśītau daśalakṣāṇi tarṇakāḥ ślokāḥ samutpadyanta itīyaṃ prayutadhenuḥ ||</p>
</div> <!-- commentary !-->
<p>koṭidhenuryathā—</p>
<lg type="udāharaṇa" n="2.121.343">
  <l>
    <seg type="pāda">‘sthūlaṃ datse sūkṣmaṃ dhatse bhuvi bhavasi rabhasi ramase rame divi modase</seg>
    <seg type="pāda">chintse bāḍhaṃ bhintse gāḍhaṃ ruṣimiṣasi dhanuṣi manuṣe jaye puri jṛmbhase |</seg>
  </l>
﻿<pb n="293"/>
<l>
    <seg type="pāda">svalpaṃ śeṣe kalpaṃ preṣe 'citi carasi yaśasi yatase cale yudhi galbhase</seg>
    <seg type="pāda">brūṣe vāmaṃ śrūṣe kāmaṃ hṛdi viśasi vacasi sacase ruce dṛśi dīpyase ||’</seg>
  </l>
</lg>
<lg type="kārikā" n="2.122">
  <l>saṃbodhanairdvitīyāntaiḥ saptamyantaiḥ kriyāpadaiḥ |</l>
  <l>ślokakoṭiriyaṃ tisraḥ sārdhā dhenuḥ prasūyate || 122 ||</l>
</lg>
<lg type="kārikā" n="2.123">
  <l>yadā tu saṃbhramādibhyo bhavantyasyā dviruktayaḥ |</l>
  <l>sthūlādinā tadā caiṣā daśakoṭīḥ prasūyate || 123 ||</l>
</lg>
<div type="commentary">
  <p><q>sthūlamiti</q> | preṣa iti iṣa gatāvityasya, citi caitanye, gṛdhu gārghye | sacase vacase rame jaye cale ruce iti devyāḥ saṃbodhanapadāni | <q>saṃbodhanairiti</q> | atra bhuñjaṅa‍gavijṛmbhite chandasi ekādaśabhyaḥ padebhyaḥ pañcasu ṣaṭsu ca padeṣu upādīyamāneṣu jagatījātau prasiddhākṣarojjvalā jaladharamālā navamālinī chandaḥsu saptatau | dvitīye pūrveṣu candravartmadrutavilambitamaṇimālāprabhavatsu ca śate tṛtīye 'smin prathamapādacchandasyeva pañcāśati caturthapāde dvitīyapādacchandasyeva śateṣu vikalpeṣu prabhavratsu saptatyāhateṣu śateṣu saptatisahasrāṇi śatairāhatāyāṃ saptatilakṣāṇi, saptatisahasraiṃrāhateṣu pañcāśallakṣāṇi trīṇi sahasrāṇi ca pañcaśatairāhate śate koṭyastisraḥ sārdhāstarṇakāḥ ślokāḥ saṃpadyanta itīyaṃ koṭidhenuḥ | <q>yadā tviti</q> | tathāhi padatraye padacatuṣke padapañcake copādīyamāne pūrvasyāmeva jātau prathamadvitīyacaturtheṣu pādeṣu pratyekaṃ jaladharamālāprabhācchandasorekasya dvayordviruktyā śate tṛtīyasmiṃśca pūrvasyāṃ maṇimālojjvalānavamālinītāmaraseṣu chandaḥsu tathaiva śate vikalpeṣu prabhavatsu śatenāhate śate daśa sahasrāṇi taiścāhate śate daśa lakṣāṇi tairapyāhate śate koṭyastarṇakāḥ ślokāḥ saṃpadyanta itīyameva daśakoṭidhenuḥ ||</p>
</div> <!-- commentary !-->
<p>kāmadhenuryathā—</p>
<lg type="udāharaṇa" n="2.123.344">
  <l>‘yā gīḥ śīḥ śrīrdhī strī hrīrbhīrjūrmūstūḥ sūḥ strūrdhūḥ pūrbhūḥ |</l>
  <l>struk sragyugbhugruk śuk tṛṭ dviṭ yut krut cidvinmugdigdyūḥ || 344 ||’</l>
</lg>
<p>ṛk dṛk vāmā mṛtkṛdbhāmā mutkṣutkāmā dvārdyaurgauḥ</p>
<p>sāmāyāmā veghāveghānāghātetvaṃ yenauḥ</p>
<p>yānaṃ yātīti yā, kācicca yā | giraṇaṃ giratīti vākū ca gīḥ | śaraṇaṃ ﻿<pb n="294"/>śīḥ śrṛṇātīti śīḥ | śrayatīti śobhā lakṣmīśca śrīḥ | dhyānaṃ dhyāyatīti
buddhirdhīḥ | stryeva stṛṇāti mantrākṣaraṃ strī | hrīcchatīti māyā lajjā ca hrīḥ | bibhetīti bhayakāmo bhayaṃ ca bhīḥ | jvaro gatirjarā ca jūḥ | mūrcchā mohasamucchrāyayorbandhanaṃ ca mūḥ | tvarā hiṃsā tvarate ca tūḥ | sūyate savanaṃ suṣṭhu uśca sūḥ | agre bhāge bhāraṃ dhuraṃ vahatīti dhūḥ | pūrī pālanaṃ pūraṇaṃ ca pūḥ | bhūmirbhavanaṃ lokaśca bhūḥ | yajñapātraṃ sravatīti sravaṇaṃ sruk | puṣpamālā paṅi‍ktaśca
sṛjyata iti srak | yogaḥ samādhiḥ samaśca yuk | bhojanaṃ pālanaṃ kauṭilyaṃ ca bhuk rogo dīptirbhaṅa‍gaśca ruk | śokaḥ śucitvaṃ dīptiśca śuk | abhilāṣaḥ pipāsā | hiṃsā ca tṛṭ | dveṣaḥ śatrubalamabhilāṣaśca dviṭ | śuddhaṃ miśraṇamamiśraṇaṃ ca yut | krodhaḥ krudhyatīti rudraśaktiśca krut | cetanā cinoti cayanaṃ ca cit | jñānaṃ sattā vibhavalābhaśca vit | mokṣo moho muñcatīti muk | āśā atisarga upadeśaśca dik | krīḍā vijigīṣā vyavahāraśca dyūḥ | śrutivākyaṃ vivecanaṃ ca hiṃsā ca ṛk | dṛṣṭirjñānaṃ paśyatīti dṛk | gatirgandhanaṃ vikalpaśca vā | lakṣmīrmānaṃ śabdāvayavaśca mā | mṛttikā maraṇaṃ mudnātīti mṛt | kṛntati karoti karaṇaṃ ca kṛt | dīptirbhānaṃ bhātīti bhā | śabdaḥ śabdāvayavaśca pratiṣedhaśca mā | harṣo moda āmodaśca mut | bubhukṣā kṣutkṣodaśca kṣut | praśnaḥ sukhaṃ kānanaṃ ca kā | amatītyamā pīḍārthe 'lakṣmīśabdāvayak‍śca amā | dvāraṃ dvāḥstha upāyaśca dvāḥ | svarga ākāśo devanaṃ ca dyauḥ | vāgbhūmirdhenuśca gauḥ | saha ena akāreṇa viṣṇunā vartata iti sā lakṣmīḥ | mā mānaṃ | tado rūpaṃ ca sā | pratidānaṃ śabdāvayavaśca sarvanāma ca sā | iṣṭā ayata iti śabdāvayavaśca yā | candrakalā mahadarthaśca mā | lakṣmīsaṃbodhanaṃ caturthyantaṃ ṣaṣṭhyantaṃ ca me | dhāraṇaṃ poṣaṇaṃ śabdāvayavaśca ve | dhātrī poṣayitrī śabdāvayavaśca dhā | śabdāvayavo 'smadartho lakṣmīsaṃbodhanaṃ ca me | pratiṣedhaḥ puruṣavācī ﻿<pb n="295"/>śabdāvayavaśca nā | mimīte māteti śabdāvayavaśca mā | tadartho yuṣmadarthaśca lakṣmīsaṃbodhanaṃ ca te | yuṣmadartho bhāvapratyayaḥ śabdāvayavaśca tvam | śabdāvayavāsmadarthau ca me | jalayānaṃ na vidyate aurdvivacanaṃ yasyāṃ sā advitīyetyarthaḥ śabdāvayavaśca nauḥ |</p>
<lg type="kārikā" n="2.124">
  <l>padagrāhādyathākāmaṃ kāmadhenuriyaṃ tu naḥ |</l>
  <l>parārdhānāṃ parārdhāni prasūte ślokatarṇakān || 124 ||</l>
</lg>
<lg type="kārikā" n="2.125">
  <l>ekākṣarādicchandobhirgatibandhādibhedataḥ |</l>
  <l>uktānuktāni citrāṇi sarvāṇyeṣā prasūyate || 125 ||</l>
</lg>
<lg type="kārikā" n="2.126">
  <l>sakṛduccāraṇe cāsyā gacchatyekā vināḍikā |</l>
  <l>tatṣaṣṭyā nāḍikā tābhiḥ ṣaṣṭyāhorātramṛcchati || 126 ||</l>
</lg>
<lg type="kārikā" n="2.127">
  <l>praṇavādinamontāni padānyasyā japanti ye |</l>
  <l>sarvabhāṣāsu vākteṣāmavicchinnā pravartate || 127 ||</l>
</lg>
<lg type="kārikā" n="2.128">
  <l>siddhairmantrapadaiḥ seyaṃ śāstrāṇyālocya nirmitā |</l>
  <l>japatāṃ juhvatāṃ devī sarvānkāmānprayacchati || 128 ||</l>
</lg>
<lg type="kārikā" n="2.129">
  <l>sthitenāgantukaṃ ityādīpsitena vibhājayet |</l>
  <l>tadbhedāste bhavantyevamanyeṣvapi hi yojayet || 129 ||</l>
</lg>
<lg type="kārikā" n="2.130">
  <l>duṣkaratvātkaṭhoratvāddurbodhatvādvināvadheḥ |</l>
  <l>diṅmātraṃ darśitaṃ citre śeṣamūhyaṃ mahātmabhiḥ || 130 ||</l>
</lg>
<div type="commentary">
  <p><q>yā gīriti | padagrahāditi</q> | tathāhi pañcadaśabhyaḥ padebhyaḥ kramavyutkramābhyāṃ navādipadayoge 'ṅa‍gīkriyamāṇe bṛhatījāterārabhya pratijātipāde ye vikalpāstairuttarottaramāhanyamānaiḥ, yadi vā samaste 'pi śloke ṣaṣṭipadebhyaścaturviṃśatyaṣṭāviṃśatyādipadayojanāyāṃ gāyatrījāterārabhya praṃtijātipāde ye vikalpāstaiḥ parārdhebhyaḥ parārdhāni tarṇakāḥ ślokāḥ samutpadyante itīyaṃ parārdhaparārdhadhenuḥ | <q>ekākṣareti</q> | arthatrayapratipādakatvena pratipādaṃ padatraye parikalpyamāne 'nekavidhacchandobhiruktāni caturvyañjanādīnyanuktāni khaṅa‍gaprabhṛtīni sarvacitrāṇyeṣaiva yathākāmaṃ prasūyata ityarthaḥ ||</p>
</div> <!-- commentary !-->
﻿<pb n="296"/>
<lg type="kārikā" n="2.131">
  <l>uktipratyuktimadvākyaṃ vākovākyaṃ vidurbudhāḥ |</l>
  <l>dvayorvakrostadicchanti bahūnāmapi saṃgame || 131 ||</l>
</lg>
<lg type="kārikā" n="2.132">
  <l>ṛjūktiratha vakroktirvaiyātyoktistathaiva ca |</l>
  <l>gūḍhaṃ praśnottaroktī ca citroktiśceti tadbhidā || 132 ||</l>
</lg>
<p>tāsu ṛjūktirdvidhā | grāmyopanāgarikā ca | grāmyā yathā—</p>
<lg type="udāharaṇa" n="2.132.345">
  <l>‘jantīmaṇurundhuṃ rucu kuhutuṇḍaüṣṇa uko vihaṃsaṇa homi |</l>
  <l>mahomi bhāruñcule mellāsato vikiṇaku uvāṇaü ujju akkhu kahahi 345</l>
</lg>
<lg type="udāharaṇa" n="2.132.346">
  <l>
    <seg type="pāda">‘vāṇaü ujju māigahilla uaṇṇavi</seg>
    <seg type="pāda">komahlaṇa u vārijjantu ṇṇaṭṭhāi |</seg>
  </l>
  <l>
    <seg type="pāda">karaï valivaṃ uu ca vakkasa macchalu</seg>
    <seg type="pāda">ahimuhaṃ hi taruṇihiṃ aacchāsaï dukkam || 346 ||’</seg>
  </l>
</lg>
<p>seyamubhayato 'pi ṛjunaiva mārgeṇoktipratyuktyoḥ samā pravṛttiritīyamṛjūktirnāma vākovākyam ||</p>
<p>saivopanāgarikā yathā—</p>
<lg type="udāharaṇa" n="2.132.347">
  <l>
    <seg type="pāda">‘bāle, nātha, vimuñca mānini ruṣaṃ, roṣānmayā kiṃ kṛtaṃ,</seg>
    <seg type="pāda">khedo 'smāsu, na me 'parādhyati bhavān sarve 'parādhā mayi |</seg>
  </l>
  <l>
    <seg type="pāda">tatkiṃ rodiṣi gadgadena vacasā, kasyāgrato rudyate,</seg>
    <seg type="pāda">nanvetanmama, kā tavāsmi, dayitā, nāsmītyato rudyate || 347 ||’</seg>
  </l>
</lg>
<p>seyamekataḥ kākvā kuṭile 'tiviṣameyamṛjūktirnāma vākovākyam ||</p>
<p>vakroktirdvidhā | nirvyụ̄dhā anirvyụ̄dhā ca | tayornirvyụ̄dhā yathā—</p>
<lg type="udāharaṇa" n="2.132.348">
  <l>
    <seg type="pāda">‘kiṃ gauri māṃ prati ruṣā nanu gaurahaṃ kiṃ</seg>
    <seg type="pāda">kupyāmi kāṃ prati mayītyanumānato 'ham |</seg>
  </l><pb n="297"/>
  <l>
    <seg type="pāda">jānāmi satyamanumānata eva sa tva-</seg>
    <seg type="pāda">mitthaṃ giro giribhuvaḥ kuṭilā jayanti || 348 ||’</seg>
  </l>
</lg>
<p>seyamāvākyaparisamāpternirvāhānnirvyụ̄dheti vakroktirvākovākyam ||</p>
<p>anirvyụ̄dhā yathā—</p>
<lg type="udāharaṇa" n="2.132.349">
  <l>
    <seg type="pāda">‘keyaṃ mūrdhnyandhakāre timiramiha kutaḥ subhru kāntenduyukte</seg>
    <seg type="pāda">kāntāpyatraiva kāminnanu bhavati mayā pṛṣṭametāvadeva |</seg>
  </l>
  <l>
    <seg type="pāda">nāhaṃ dvandvaṃ karomi vyapanaya śirasastūrṇamenāmidānī-</seg>
    <seg type="pāda">mevaṃ prokto bhavānyā prativacanajaḍaḥ pātu vo manmathāriḥ || 349 ||’</seg>
  </l>
</lg>
<p>seyamanirvāhādanirvyụ̄dheti vakroktirnāma vākovākyam | te ime ubhe api śleṣavakroktirnāma vākovākyam ||</p>
<p>vaiyātyoktirdvidhā | svābhāvikī naimittikī ceti | tayoḥ svābhāvikī yathā—</p>
<lg type="udāharaṇa" n="2.132.350">
  <l>
    <seg type="pāda">‘nādeyaṃ kimidaṃ jalaṃ ghaṭagataṃ nādeyamevocyate</seg>
    <seg type="pāda">satyaṃ nāma pibāmi katyapatṛṣaḥ pītena nāmnābhavan |</seg>
  </l>
  <l>
    <seg type="pāda">kiṃ varṇā api santi nāmni rahitaṃ kiṃ tairalaṃ tvaṃ kuto</seg>
    <seg type="pāda">yasmādeva bhavānbhaginyasi tatastenaiva māṃ bādhase || 350 ||’</seg>
  </l>
</lg>
<p>atra svairiṇyāḥ sahajādvaiyātyātsvābhāvikīyaṃ vaiyātyoktirnāma vākovākyam ||</p>
<p>naimittikī yathā—</p>
<lg type="udāharaṇa" n="2.132.351">
  <l>‘kuśalaṃ rādhe, sukhito 'si kaṃsa kaṃsaḥ kva nu sā rādhā |</l>
  <l>iti pārīprativacanairvilakṣahāso harirjayati || 351 ||’</l>
</lg>
<p>atra gotraskhalite vipakṣanāmnaiva vaiyātyenottaraṃ dattamiti naimittikīyaṃ vaiyātyoktirvākovākyam ||</p>
﻿<pb n="298"/>
<p>gụ̄dhoktirdvidhā | mukhyā gauṇī ca | tayormukhyā yathā—</p>
<lg type="udāharaṇa" n="2.132.352">
  <l>‘keśava yamunātīre vyāhṛtavānuṣasi haṃsikāṃ ko 'dya |</l>
  <l>kāntāvirahabhayāturahṛdayaḥ prāyaḥ priye 'haṃ saḥ || 352 ||’</l>
</lg>
<p>atra priye haṃsa ityatrāvarṇalope priye ahaṃ sa ityarthasya mukhyayaiva vṛttyā gūḍhatvādiyaṃ mukhyā gụ̄dhoktirnāma vākovākyam ||</p>
<p>gauṇī yathā—</p>
<lg type="udāharaṇa" n="2.132.353">
  <l>‘nirarthakaṃ janma gataṃ nalinyā yayā na dṛṣṭaṃ tuhināṃśubimbam |</l>
  <l>utpattirindorapi niṣphalaiva kṛtā vinidrā nalinī na yena || 353 ||’</l>
</lg>
<p>tāvimau pūrvottarārdhayoranyonyoktyā gūḍhakāmalekhāvitīyaṃ gauṇī gụ̄dhoktirnāma vākovākyam ||</p>
<p>praśnottaroktirdvidhā | avidhīyamānahṛdyā pratīyamānahṛdyā ca | tayorādyā yathā—</p>
<lg type="udāharaṇa" n="2.132.354">
  <l>
    <seg type="pāda">‘kka prasthitāsi karabhoru ghane niśīthe</seg>
    <seg type="pāda">prāṇeśvaro vasati yatra manaḥpriyo me |</seg>
  </l>
  <l>
    <seg type="pāda">ekākinī vada kathaṃ na bibheṣi bāle</seg>
    <seg type="pāda">nanvasti puṅkhitaśaro madanaḥ sahāyaḥ || 354 ||’</seg>
  </l>
</lg>
<p>seyaṃ hṛdgatapraṣṭavyasyaiva spaṣṭamabhidhāyaivābhidhānādabhidhīyamānahṛdyā nāma praśnoktirvākovākyam ||</p>
<p>dvitīyā yathā—</p>
<lg type="udāharaṇa" n="2.132.355">
  <l>‘kiyanmātraṃ jalaṃ vipra jānudaghnaṃ narādhipa |</l>
  <l>tathāpīyamavasthā te nahi sarve bhavādṛśāḥ || 355 ||’</l>
</lg>
<p>seyaṃ śabdavidyāvaiśāradyasya hṛdyasya pratīyamānatvātpratīyamānahṛdyapraśnottaroktirvākovākyam ||</p>
﻿<pb n="299"/>
<p>citroktirdvidhā | citrā vicitrā ca | tayościtrā yathā—</p>
<lg type="udāharaṇa" n="2.132.356">
  <l>
    <seg type="pāda">‘labhyante yadi vāñchitāni yamunābhāgīrathīsaṃgame</seg>
    <seg type="pāda">deva preṣyajanastadeṣa bhavato bhartavyatāṃ vāñchati |</seg>
  </l>
  <l>
    <seg type="pāda">nanvetanmaraṇena kiṃ nu maraṇaṃ kāyānmanovicyuti-</seg>
    <seg type="pāda">rdīrghaṃ jīva manastavāṅghrikamale kāyo 'tra nastiṣṭhati || 356 ||’</seg>
  </l>
</lg>
<p>tadidaṃ svakalpitoktipratyuktibhyāṃ jīvato 'pi janmāntarāvāptisādhanenāścaryaheturiti citrā nāma citroktipratyuktirvākovākyam ||</p>
<p>dvitīyā yathā—</p>
<lg type="udāharaṇa" n="2.132.357">
  <l>
    <seg type="pāda">‘ko 'yaṃ bhāmini bhūṣaṇaṃ kitava te śoṇaḥ kathaṃ kuṅkumā-</seg>
    <seg type="pāda">tkūrpāsāntaritaḥ priye vinimayaḥ paśyāparaṃ kvāsti me |</seg>
  </l>
  <l>
    <seg type="pāda">paśyāmītyabhidhāya sāndrapulako mṛdnanmṛḍānyāḥ stanau</seg>
    <seg type="pāda">hastena pratinirjitenduravatādda‍yūte hasanvo haraḥ || 357 ||’</seg>
  </l>
</lg>
<p>atroktipratyuktyoranantaraṃ stanamardanavaicitryādinā parisamāptervicitrasaṃjñamidaṃ vākovākyam ||</p>
<lg type="kārikā" n="2.133">
  <l>prahelikā sakṛtpraśnaḥ sāpi ṣọdhā cyutākṣarā |</l>
  <l>dattākṣarobhayaṃ muṣṭirbindumatyarthavatyapi || 133 ||</l>
</lg>
<lg type="kārikā" n="2.134">
  <l>krīḍāgoṣṭhīvinodeṣu tajjñairākīrṇamantraṇe |</l>
  <l>paravyāmohane cāpi sopayogā prahelikā || 134 ||</l>
</lg>
<p>tāsu cyutākṣarā yathā—</p>
<lg type="udāharaṇa" n="2.134.358">
  <l>‘payodharabharākrāntā saṃnamantī pade pade |</l>
  <l>padamekaṃ na kā yāti yadi hāreṇa varjitā || 358 ||’</l>
</lg>
﻿<pb n="300"/>
<p>atra vihaṅgikā kāhāreṇa varjitā na yātīti vaktavye hāreṇa varjitetyuktam | ataḥ kā ityakṣarasya cyutatvāccyutākṣareyam ||</p>
<p>dattākṣarā yathā—</p>
<lg type="udāharaṇa" n="2.134.359">
  <l>‘kāntayānugataḥ ko 'yaṃ pīnaskandho madoddhataḥ |</l>
  <l>mṛgāṇāṃ pṛṣṭhato yāti śambaro rūḍhayauvanaḥ || 359 ||’</l>
</lg>
<p>atra śabara iti śambara ityanusvārākṣarasya dattatvāddattākṣareyam ||</p>
<p>cyutadattākṣarā yathā—</p>
<lg type="udāharaṇa" n="2.134.360">
  <l>‘vidagdhaḥ saraso rāgī nitambopari saṃsthitaḥ |</l>
  <l>tanvaṅa‍gyāliṅgitaḥ kaṇṭhe kalaṃ kūjati ko viṭaḥ || 360 ||’</l>
</lg>
<p>atra viṭa ityasminpade vikāre cyute ghakāre datte ghaṭaḥ kūjatīti dvitīyo 'rtho bhavatīti seyaṃ cyutadattākṣarā ||</p>
<p>akṣaramuṣṭikā yathā—</p>
<lg type="udāharaṇa" n="2.134.361">
  <l>‘atiḥ atiḥ anmaalaṃ prīdya radya jadya phadya |</l>
  <l>melā melā melaṃ melaṃ phasa phasa phasa phasa || 361 ||’</l>
</lg>
<p>seyamakṣarāṇāṃ muṣṭirityakṣaramuṣṭikā | atra pādaśaścatuḥpaṅktilikhitacaturbhirmurajabandhaiḥ śloka uttiṣṭhati | tadyathā—</p>
<lg type="udāharaṇa" n="2.134.362">
  <l>‘adya me saphalā prītiradya me saphalā ratiḥ |</l>
  <l>adya me saphalaṃ janma adya me saphalaṃ phalam || 362 ||’</l>
</lg>
<p>bindumatī yathā—</p>
<lg type="udāharaṇa" n="2.134.363">
  <l>‘tavāvavādaḥ pratyabdhi patākā pratisaṅa‍garam |</l>
  <l>phalaṃ pratyadbhutopāyaṃ yaśāṃsi natu na kvacit || 363 ||’</l>
</lg>
﻿<pb n="301"/>
<p>ityanena ślokenoktārthasya yathāsthitasvarānusvāravisarjanīyasaṃyogasya ślokottarasya bindubhireva sūcanākrama iti bindumatī | tadyathā—</p>
<lg type="udāharaṇa">
  <l>‘u॰āu॰āāā ṃue ṃue ॰ḥ |</l>
  <l>ā॰e ā॰e iiḥ ॰॰॰ ॰॰ ī॰ḥ ||’</l>
</lg>
<p>nirbhedaḥ |</p>
<lg type="udāharaṇa" n="2.134.364">
  <l>‘udadhāvudadhāvājñā saṃyuge saṃyuge jayaḥ |</l>
  <l>sāhase sāhase siddhiḥ sarvatra tava kīrtayaḥ || 364 ||</l>
</lg>
<p>arthaprahelikā yathā—</p>
<lg type="udāharaṇa" n="2.134.365">
  <l>‘uttaptakāñcanābhāsaṃ saṃdaṣṭadaśanacchadam |</l>
  <l>sarasaṃ cumbyate hṛṣṭairvṛddhairapi kimujjvalam || 365 ||’</l>
</lg>
<p>seyamapi sūcitasyaiva pakvāmraphalamityasya vdyarthapadaprayogeṇāvagaterarthaprahelikā ||</p>
<lg type="kārikā" n="2.135">
  <l>kriyākārakasaṃbandhe padābhiprāyavastubhiḥ |</l>
  <l>gopitaiḥ ṣaḍvidhaṃ prāhurgūḍhaṃ gụ̄dhārthavedinaḥ || 135 ||</l>
</lg>
<p>teṣu kriyāguptaṃ yathā—</p>
<lg type="udāharaṇa" n="2.135.366">
  <l>‘stanajaghanabharābhirāmamandaṃ gamanamidaṃ madirāruṇekṣaṇāyāḥ |</l>
  <l>kathamiva sahasā vilokayanto madanaśarajvarajarjarā yuvānaḥ || 366 ||’</l>
</lg>
<p>atra jaghanabharābhirāmamandaṃ madirekṣaṇāyā gamanamavalokayanto he yuvānaḥ, kathamiva yūyaṃ madanaśarajvarajarjarā na stheti kriyāpadasya stanaśabdena jaghanasāṃnidhyādgopitena kriyāgūḍhamidam ||</p>
<p>kārakaguptaṃ yathā—</p>
<lg type="udāharaṇa" n="2.135.367">
  <l>‘pibataste śarāveṇa vāri kahlāraśītalam |</l>
  <l>kenemau durvidagdhena hṛdaye viniveśitau || 367 ||’</l>
</lg>
<p>atra śarāviti karmakārakasya gūḍhatvātkārakagūḍhamidam ||</p>﻿<pb n="302"/>
<p>saṃbaṃndhagūḍhaṃ yathā—</p>
<lg type="udāharaṇa" n="2.135.368">
  <l>‘na mayāgorasābhijñaṃ cetaḥ kasmātprakupyasi |</l>
  <l>asthānaruditairebhiralamālohitekṣaṇe || 368 ||’</l>
</lg>
<p>atra na me āgorasābhijñaṃ ceta iti saṃbandhipadasya mayeti tṛtīyābhrāntyā gopitatvādidaṃ saṃbandhagūḍham ||</p>
<p>pādagūḍhaṃ yathā—</p>
<lg type="udāharaṇa" n="2.135.369">
  <l>‘dyuviyadgāminī tārasaṃrāvavihataśrutiḥ |</l>
  <l>haimīṣu mālā śuśubhe’ (vidyutāmiva saṃhatiḥ) || 369 ||’</l>
</lg>
<p>atra pūrvārdhasthitairdvitīyaprathamasaptamapañcamaikādaśanavamatrayodaśaṣoḍaśākṣaraiścaturthapādo gūḍha utthāpyaḥ | yathā—‘vidyutāmiva saṃhatiḥ’ iti | idaṃ pādagūḍham ||</p>
<p>abhiprāyagūḍhaṃ yathā—</p>
<lg type="udāharaṇa" n="2.135.370">
  <l>‘jaï deareṇa bhaṇiā khaggaṃ ghettūṇa rāulaṃ vacca |</l>
  <l>tā kiṃ sevaavahue hasiūṇa valoiaṃ saaṇam || 370 ||’</l>
</lg>
<lg type="chāyā" ref="2.135.370">
  <l>[yadi devareṇa bhaṇitā khaṅa‍ge gṛhītvā rājakulaṃ vraja |</l>
  <l>tatkiṃ sevakavadhvā hasitvāvalokitaṃ śayanam ||]</l>
</lg>
<p>atra nirīkṣitamanenātra puruṣāyitalakṣma pādalākṣādikaṃ, tena niyuṅkte māṃ na karmaṇītyabhiprāyeṇa vadhvāḥ śayanāvalokanamityabhiprāyagūḍham ||</p>
<p>vastugūḍhaṃ yathā—</p>
<lg type="udāharaṇa" n="2.135.371">
  <l>‘pānīyaṃ pātumicchāmi tvattaḥ kamalalocane |</l>
  <l>yadi dāsyasi necchāmi no dāsyasi pibāmyaham || 371 ||’</l>
</lg>
<p>atra dāsyasīti dāsīlakṣaṇasya vastuno gūḍhatvādidaṃ vastugūḍham ||</p>
<lg type="kārikā" n="2.136">
  <l>yastu paryanuyogasya nirbhedaḥ kriyate padaiḥ |</l>
  <l>vidagdhagoṣṭhyāṃ vākyairvā taṃ hi praśnottaraṃ viduḥ || 136 ||</l>
</lg>﻿<pb n="303"/>
<lg type="kārikā" n="2.137">
  <l>antaḥpraśnabahiḥpraśnabahirantaḥsamāhvayaiḥ |</l>
  <l>jātipṛṣṭottarābhikhyaiḥ praśnaistadapi ṣaḍa‍vidham || 137 ||</l>
</lg>
<p>teṣvantaḥpraśnaṃ yathā—</p>
<lg type="udāharaṇa" n="2.137.372">
  <l>‘kāhamasmi guhā vakti praśne 'muṣminkimuttaram |</l>
  <l>kathamuktaṃ na jānāsi kadarthayasi yatsakhe || 372 ||’</l>
</lg>
<p>atra ‘kadarthayasi’ iti padaṃ kathamuktaṃ rephayakārayuktaṃ darthayasīti, ato vākyāntare praśnottarasyoktatvādantaḥpraśnamidam ||</p>
<p>bahiḥpraśnaṃ yathā—</p>
<lg type="udāharaṇa" n="2.137.373">
  <l>‘bhadra māṇavakākhyāhi kīdṛśaḥ khalu te pitā |</l>
  <l>velāndolitakallolaḥ kīdṛśaśca mahodadhiḥ || 373 ||’</l>
</lg>
<p>atra ‘majjanmakaraḥ’ ityasyottarasya praśnādbahiruktatvādbahiḥpraśnamidam ||</p>
<p>bahirantaḥpraśnaṃ yathā—</p>
<lg type="udāharaṇa" n="2.137.374">
  <l>‘subhadrāṃ ka upāyaṃsta praśne 'muṣminya uttaraḥ |</l>
  <l>sa kīdṛkkapimācaṣṭe vyomni pūrṇasthitiḥ kutaḥ || 374 ||’</l>
</lg>
<p>atra ‘vāyutaḥ’ ityuttareṇa praśnādbahiruktena vāyuto naro vānaro bhavati, subhadropayantāpyucyate | tenaitadbahirantaḥpraśnaṃ bhavati ||</p>
<p>jātipraśnaṃ yathā—</p>
<lg type="udāharaṇa" n="2.137.375">
  <l>‘kīdṛśā bhūmibhāgena rājā snāto 'numīyate |</l>
  <l>prāṅa‍gaṇaṃ kurutetyuktāḥ kimāhustadanicchavaḥ || 375 ||</l>
</lg>
<p>'haimavāra karañjinā’ ‘nājiraṃ karavāmahai’ ityuttarābhyāṃ gatapratyāgatābhyāṃ praśnottarajātirabhidhīyate | tena jātipraśnamidam ||</p>
<p>pṛṣṭapraśnaṃ yathā—</p>
<lg type="udāharaṇa" n="2.137.376">
  <l>‘ko so joaṇavāo ko daṇḍāṇaṃ duve sahassāiṃ |</l>
  <l>kā kālī kā madhurā kiṃ śukapṛthukānanacchāyam || 376 ||’</l>
</lg>﻿<pb n="304"/>
<p>atra ya eva praśnāḥ kaḥ sa yojanapādaḥ kaḥ sa yo daṇḍānāṃ dve sahasre ityādayaḥ ta eva ‘krośo yojanapādaḥ’ ‘kodaṇḍānāṃ dve sahasre’ ityādīnyuttarāṇi bhavanti | evaṃ ‘kā kālī kā madhurā kiṃ śukapṛthukānanacchāyam’ ityuttaraṃ kimabhihitaśeṣasya praṣṭavyamiti pṛṣṭapraśnam ||</p>
<p>uttarapraśnaṃ yathā—</p>
<lg type="udāharaṇa" n="2.137.377">
  <l>‘kiṃ vasantasamaye vanabhakṣaḥ pṛṣṭavānsa pṛthulomavilekhaḥ |</l>
  <l>uttaraṃ ca kimavāpaturetau kānanādatimirādapi kālī || 377 ||’</l>
</lg>
<p>atra praśnasya he kānanāda he timirāda pikālītyetadevottaraṃ bhavatītyuttarapraśnamidam ||</p>
<lg type="kārikā" n="2.138">
  <l>yadvidhau ca niṣedhe ca vyutpattereva kāraṇam |</l>
  <l>tadadhyeyaṃ vidustena lokayātrā pravartate || 138 ||</l>
</lg>
<lg type="kārikā" n="2.139">
  <l>kāvyaṃ śāstretihāsau ca kāvyaśāstraṃ tathaiva ca |</l>
  <l>kāvyetihāsaḥ śāstretihāsastadapi ṣaḍa‍vidham || 139 ||</l>
</lg>
<p>teṣu kāvyaṃ yathā—</p>
<lg type="udāharaṇa" n="2.139.378">
  <l>‘yadi smarāmi tāṃ tanvīṃ jīvitāśā kuto mama |</l>
  <l>atha vismṛtya jīvāmi jīvitavyasanena kim || 378 ||’</l>
</lg>
<p>tadidamuktiprādhānyātkāvyamityucyate ||</p>
<p>śāstraṃ yathā—</p>
<lg type="udāharaṇa" n="2.138.379">
  <l>
    <seg type="pāda">‘snigdhonnatāgratanutāmranakhau kumāryāḥ</seg>
    <seg type="pāda">pādau samopacitacārunigūḍhagulphau |</seg>
  </l>
  <l>
    <seg type="pāda">śliṣṭāṅa‍gulī kamalakāntitalau ca yasyā-</seg>
    <seg type="pāda">stāmudvahedyadi bhuvo 'dhipatitvamicchet || 379 ||’</seg>
  </l>
</lg>
<p>atra snigdhatvādeḥ śabdasya prādhānyamiti śāsanācchāstramidam ||</p>﻿<pb n="305"/>
<p>itihāso yathā—</p>
<lg type="udāharaṇa" n="2.138.380">
  <l>‘hiraṇyakaśipurdaityo yāṃ yāṃ smitvāpyudaikṣata |</l>
  <l>bhayābhdrāntaiḥ suraiścakre tasyai tasyai diśe namaḥ || 380 ||’</l>
</lg>
<p>so 'yamatītārthaprādhānyāditihāsaḥ ||</p>
<p>kāvyaśāstraṃ yathā—</p>
<lg type="udāharaṇa" n="2.138.381">
  <l>
    <seg type="pāda">‘nāndīpadāni ratanāṭakavighnaśāntā-</seg>
    <seg type="pāda">vājñākṣarāṇi paramāṇyathavā smarasya |</seg>
  </l>
  <l>
    <seg type="pāda">daṣṭe 'dhare praṇayinā vidhutāgrapāṇi</seg>
    <seg type="pāda">sītkāraśuṣkaruditāni jayanti nāryāḥ || 381 ||’</seg>
  </l>
</lg>
<p>atra kāvyena śāstramabhihitamitīdaṃ kāvyaśāstram ||</p>
<p>kāvyetihāso yathā—</p>
<lg type="udāharaṇa" n="2.138.382">
  <l>‘sa saṃcariṣṇurbhuvanāntareṣu yāṃ yadṛcchayāśiśrayadāśrayaḥ śriyām |</l>
  <l>akāri tasmai mukuṭopalaskhalatkaraistrisandhyaṃ tridaśairdiśe namaḥ 382’</l>
</lg>
<p>atra prāguktasyaivetihāsārthasya kāvyenābhidhānātkāvyetihāso 'yam ||</p>
<p>śāstretihāso yathā—</p>
<lg type="udāharaṇa" n="2.138.383">
  <l>‘dharme cārthe ca kāme ca mokṣe ca bharatarṣabha |</l>
  <l>yadihāsti tadanyatra yannehāsti na tatkvacit || 383 ||’</l>
</lg>
<p>atra dharmārthakāmamokṣāṇāmitihāsaniveśitatvādayaṃ śāstretihāsaḥ ||</p>
<lg type="kārikā" n="2.140">
  <l>śravyaṃ tatkāvyamāhuryannekṣyate nābhidhīyate |</l>
  <l>śrotrayoreva sukhadaṃ bhavettadapi ṣaḍa‍vidham || 140 ||</l>
</lg>
<lg type="kārikā" n="2.141">
  <l>āśīrnāndī namaskāro vastunirdeśa ityapi |</l>
  <l>ākṣiptikā dhruvā ceti śeṣo dhyeyaṃ bhaviṣyati || 141 ||</l>
</lg>
﻿<pb n="306"/>
<p>tatrāśīryathā—</p>
<lg type="udāharaṇa" n="2.141.384">
  <l>‘bhūyādvaḥ śreyase devaḥ pārvatīdayito haraḥ |</l>
  <l>pātu vaḥ paramaṃ jyotiravāṅmanasagocaraḥ || 384 ||’</l>
</lg>
<p>atrāśaṃsāyāṃ liṅ loṭ ca | tadidaṃ vākyadvayamāśīḥ ||</p>
<p>nāndī yathā—</p>
<lg type="udāharaṇa" n="2.141.385">
  <l>
    <seg type="pāda">‘bhaddaṃ bhodu sarassaīa kaïṇo ṇandantu vāsāiṇo</seg>
    <seg type="pāda">aṇṇāṇaṃ pi paraṃ paaṭṭhadu varā vāṇī chaïllappiā |</seg>
  </l>
  <l>
    <seg type="pāda">vacchobhī taha māahī phuradu ṇo sā kiṃ a pañcāliā</seg>
    <seg type="pāda">rīdīyo vilihantu kavvakusalā joṇhaṃ caorā via 385</seg>
  </l>
</lg>
<lg type="chāyā" ref="2.141.385">
  <l>
    <seg type="pāda">[bhadraṃ bhavatu sarasvatyāḥ kavayo nandantu vyāsādayaḥ,</seg>
    <seg type="pāda">anyeṣāmapi paraṃ pravartatāṃ varā vāṇīvidagdhapriyā |</seg>
  </l>
  <l>
    <seg type="pāda">vaidarbhī tathā māgadhī sphuratu naḥ sā kiṃ ca pāñcālikā</seg>
    <seg type="pāda">rītikā vilihantu kāvyakuśalā jyotsnāṃ cakorā iva ||]</seg>
  </l>
</lg>
<p>seyaṃ raṅa‍gamaṅa‍galāntaṃ svastyayanaṃ nāndī ||</p>
<p>namaskṛtiryathā—</p>
<lg type="udāharaṇa" n="2.141.386">
  <l>‘jayati brahmabhūḥ śaṃbhurvandemahi maheśvaram |</l>
  <l>idaṃ gurubhyaḥ pūrvebhyo namovākaṃ praśāsmahe || 386 ||’</l>
</lg>
<p>seyaṃ stutirnamaskriyā ca namaskṛtireva bhavati ||</p>
<p>vastunirdeśo yathā—</p>
<lg type="udāharaṇa" n="2.141.387">
  <l>‘astyuddāmajaṭābhārabhrāntagaṅa‍gāmbuśekharaḥ |</l>
  <l>ādidevo haro nāma sṛṣṭisaṃhārakāraṇam || 387 ||’</l>
</lg>
<p>so 'yaṃ kathāśarīravyāpino vastuno nāyakasya nirdeśo vastunirdeśaḥ ||</p>
﻿<pb n="307"/><p>ākṣiptikā yathā—</p>
<lg type="udāharaṇa" n="2.141.388">
  <l>‘paapīḍiamahisāsuradehehiṃ bhuaṇabhaaluāvasasilehiṃ |</l>
  <l>surasuhadettavaliadhavalacchihiṃ jaaï sahāsaṃ vaaṇu mahalacchihiṃ 388</l>
</lg>
<lg type="chāyā" ref="2.141.388">
  <l>[padapīḍitamahiṣāsuradehairbhuvanabhayalāvakaśaśilekhaiḥ |</l>
  <l>surasukhadātṛvalitadhavalākṣairjayati sahāsaṃ vadanaṃ mahālakṣmyāḥ ||]</l>
</lg>
<p>seyamabhidhitsitarāgaviśeṣaprayogamātraphalaṃ vacanamākṣiptikā ||</p>
<p>dhruvā yathā—</p>
<lg type="udāharaṇa" n="2.141.389">
  <l>‘ma avahaṇimittaṇiggaamaïndasuṇṇaṃ guhaṃ ṇieūṇa |</l>
  <l>laddhāvasaro gahiuṇa mottiāiṃ gao vāho || 389 ||’</l>
</lg>
<lg type="chāyā" ref="2.141.389">
  <l>[mṛgavadhanimittanirgatamṛgendraśūnyāṃ guhāṃ nirūpya |</l>
  <l>labdhāvasaro gṛhītvā mauktikāni gato vyādhaḥ ||]</l>
</lg>
<p>seyaṃ pātrapraveśarasānusandhānādiprayojanā dhruvā ||</p>
<lg type="kārikā" n="2.142">
  <l>yadāṅa‍gikaikanirvartyamujjhitaṃ vācikādibhiḥ |</l>
  <l>nartakairabhidhīyeta prekṣaṇākṣveḍikādi tat || 142 ||</l>
</lg>
<lg type="kārikā" n="2.143">
  <l>tallāsyaṃ tāṇḍavaṃ caiva chalikaṃ saṃpayā saha |</l>
  <l>hallīsakaṃ ca rāsaṃ ca ṣaṭprakāraṃ pracakṣate || 143 ||</l>
</lg>
<p>teṣu lāsyaṃ yathā—</p>
<lg type="udāharaṇa" n="2.143.390">
  <l>‘ucciu vālīyia panthahiṃ jantaü |</l>
  <l>pekkhami hatthaṃ hoi jaï loaṇavantaü || 390 ||’</l>
</lg>
<lg type="chāyā" ref="2.143.390">
  <l>[uccā pāliḥ priyaḥ pathā yāti |</l>
  <l>prekṣe hastaṃ bhavati yadi locanavān ||]</l>
</lg>
<p>tadidaṃ śṛṅa‍gārarasapradhānatvāllāsyam ||</p>
﻿<pb n="308"/>
<p>tāṇḍavaṃ yathā—</p>
<lg type="udāharaṇa" n="2.143.391">
  <l>‘suavahavaïaraṇisuṇia dāruṇurosavisaṭṭhapahāraruhirāruṇu |</l>
  <l>jaliu jāṇaï ṇaru riusantāvaṇu aṇalasariccha jaï hoi mahāraṇu 391’</l>
</lg>
<lg type="chāyā" ref="2.143.391">
  <l>[sutavadhavyatikaraṃ niśamya dāruṇaroṣavisṛṣṭaprahārarudhirāruṇaḥ |</l>
  <l>jvalito jāyate naro ripusaṃtāpano 'nalasadṛśo yadi bhavati mahāraṇaḥ ||]</l>
</lg>
<p>idaṃ vīrarasapradhānatvāttāṇḍavam ||</p>
<p>chalikaṃ yathā—</p>
<lg type="udāharaṇa" n="2.143.392">
  <l>‘ṇisuṇiu pacchā tturaaraü bhuṇḍi hiṃsi hasanti |</l>
  <l>ṇiakantaṃ ḍāḍhajualehiṃ puṇu puṇu ṇa a balanti || 392 ||’</l>
</lg>
<lg type="chāyā" ref="2.143.392">
  <l>[niśamya paścātturagaravaṃ śūkarī hiṃsārthaṃ hasati |</l>
  <l>nijakāntaṃ daṃṣṭrāyugalena punaḥ punarna ca daśati ||]</l>
</lg>
<p>idaṃ tu śṛṅa‍gāravīrarasapradhānatvācchalikam ||</p>
<p>sampā yathā—</p>
<lg type="udāharaṇa" n="2.143.393">
  <l>‘vīhesi harimuhi avi hohi maṃ gale lehi saï |</l>
  <l>kandaï riṭṭāsuramāriu kaṇṭhavaliu ṇa paï || 393 ||’</l>
</lg>
<lg type="chāyā" ref="2.143.393">
  <l>[vibheṣi harimukhi api bhava māṃ ca gale gṛhāṇa sadā |</l>
  <l>krandati riṣṭāsuramāritaḥ kaṇṭhavalito na patiḥ ||]</l>
</lg>
<p>tadidaṃ chalikameva kinnaraviṣayaṃ sampā ||</p>
<p>hallīsakaṃ yathā—</p>
<lg type="udāharaṇa" n="2.143.394">
  <l>‘candaṇadhūsaraaṃ āhulialoaṇaaṃ hāsaparammuhaaṃ ṇīsāsakilāliam |</l>
  <l>dummaṇadummaṇaaṃ saṅa‍kāmiamaṇḍaṇaaṃ māṇiṇiāṇaṇaaṃ kiṃtuhmakaraṭṭhiaam</l>
</lg>
<lg type="chāyā" ref="2.143.394">
  <l>[candanadhūsaramākulitalocanaṃ hāsaparāṅa‍mukhaṃ niśvāsikleśitam |</l>
  <l>durmanasāṃ durmanaskaṃ saṃkrāmitamaṇḍanaṃ māninyānanaṃ kiṃ tava karasthitam ||]</l>
</lg>
﻿<pb n="309"/>
<lg type="kārikā" n="2.156">
  <l>maṇḍalena tu yatstrīṇāṃ nṛtyaṃ hallīsakaṃ tu tat |</l>
  <l>tatra netā bhavedeko gopastrīṇāṃ hariryathā || 156 ||</l>
</lg>
<p>hallīsakamidam ||</p>
<p>rāso yathā—</p>
<lg type="udāharaṇa" n="2.156.395">
  <l>‘aï dummaṇaā ajja kiṇo pucchāmi tumam |</l>
  <l>jeṇa jivijjaï jeṇa vilāso palihijjaï kīsa jaṇo 395</l>
</lg>
<lg type="chāyā" ref="2.156.395">
  <l>[ayi durmanaska adya kiṃ no pṛcchāmi tvām |</l>
  <l>yena jīvyate yena vilāsaḥ parihriyate kimiti janaḥ ||]</l>
</lg>
<p>tadidaṃ hallīsakameva tālabandhaviśeṣayuktaṃ rāsa evetyucyate ||</p>
<lg type="kārikā" n="2.157">
  <l>aṅa‍gavāksatvajāhāryaḥ sāmānyaścitra ityamī |</l>
  <l>ṣaṭ citrābhinayāstadvadabhineyaṃ vaco viduḥ || 157 ||</l>
</lg>
<p>teṣvāṅa‍gikābhinayavadyathā—</p>
<lg type="udāharaṇa" n="2.157.396">
  <l>
    <seg type="pāda">‘dordaṇḍāḥ kva dhṛtāṅa‍gadāḥ kva nu śirānaddhau bhujau dvāvimau</seg>
    <seg type="pāda">vakrāṇi kva nu kāntimanti balimatkvedaṃ mamaikaṃ mukham |</seg>
  </l>
  <l>
    <seg type="pāda">vācastāḥ kva jitārṇavadhvanighanāḥ kvāyaṃ vacaḥsaṃyamo</seg>
    <seg type="pāda">helākampitabhūdharaḥ kva caraṇanyāsaḥ kva mandā gatiḥ 396’</seg>
  </l>
</lg>
<p>atrāṅa‍gikābhinayānāṃ pratipāditatvādidamāṅa‍gikābhinayam ||</p>
<p>vācikābhinayavadyathā—</p>
<lg type="udāharaṇa" n="2.157.397">
  <l>
    <seg type="pāda">‘durvārāṃ madanaśaravyathāṃ vahantyā</seg>
    <seg type="pāda">tanvaṅa‍gyā yadabhihitaṃ puraḥ sakhīnām |</seg>
  </l>
  <l>
    <seg type="pāda">tadbha‌ūyaḥ śiśuśukaśārikābhiruktaṃ</seg>
    <seg type="pāda">dhanyānāṃ śravaṇapathātithitvameti || 397 ||’</seg>
  </l>
</lg>
<p>atra vācikābhinayapratipādanādidaṃ vācikābhinayam ||</p>
﻿<pb n="310"/>
<p>sāttvikābhinayavadyathā—</p>
<lg type="udāharaṇa" n="2.157.398">
  <l>
    <seg type="pāda">‘vāraṃvāraṃ tirayati dṛśorudgamaṃ bāṣpapūra-</seg>
    <seg type="pāda">statsaṃkalpopahitajaḍima stambhamabhyeti gātram |</seg>
  </l>
  <l>
    <seg type="pāda">sadyaḥ svidyannayamaviratotkampalolāṅa‍gulīkaḥ</seg>
    <seg type="pāda">pāṇirlekhāvidhiṣu nitarāṃ vartate kiṃ karomi || 398 ||’</seg>
  </l>
</lg>
<p>atra bāṣpajāḍyastambhasvedakampānāṃ pratipāditatvādidaṃ sāttvikābhinayam ||</p>
<p>āhāryābhinayavadyathā—</p>
<lg type="udāharaṇa" n="2.157.399">
  <l>
    <seg type="pāda">‘cūḍācumbitakaṅa‍kapattramabhitastūṇīdvayaṃ pṛṣṭhato</seg>
    <seg type="pāda">bhasmastokapavitralāñchanamuro dhatte tvacaṃ raukhīm |</seg>
  </l>
  <l>
    <seg type="pāda">maurvyā mekhalayā niyantritamadho vāsaśca māñjiṣṭhakaṃ</seg>
    <seg type="pāda">pāṇau kārmukamakṣasūtravalaye daṇḍo 'paraḥ paippalaḥ || 399 ||’</seg>
  </l>
</lg>
<p>atrāhāryābhinayānāṃ pratipāditatvādidamāhāryābhinayam ||</p>
<p>sāmānyābhinayavadyathā—</p>
<lg type="udāharaṇa" n="2.157.400">
  <l>
    <seg type="pāda">‘rāhoścandrakalāmivānanacarīṃ daivātsamāsādya me</seg>
    <seg type="pāda">dasyorasya kṛpāṇapātaviṣayādācchindataḥ preyasīm |</seg>
  </l>
  <l>
    <seg type="pāda">ātaṅa‍kādvikalaṃ drutaṃ karuṇayā vikṣobhitaṃ vismayā-</seg>
    <seg type="pāda">tkrodhena jvalitaṃ mudā vikasitaṃ cetaḥ kathaṃ vartatām 400’&gt;</seg>
  </l>
</lg>
<p>atra caturṇāmabhinayānāṃ prayogādidaṃ sāmānyābhinayam ||</p>
<p>citrābhinayavadyathā—</p>
<lg type="udāharaṇa" n="2.157.401">
  <l>
    <seg type="pāda">‘vyatikara iva bhīmastāmaso vaidyutaśca</seg>
    <seg type="pāda">kṣaṇamupahatacakṣurvṛttirudbhūya śāntaḥ |</seg>
  </l>
  <l>
    <seg type="pāda">kathamiha na vayasyastatkimetatkimanya-</seg>
    <seg type="pāda">tprabhavati hi mahimnā svena yogeśvarīyam || 401 ||’</seg>
  </l>
</lg>﻿<pb n="311"/>
<p>atra hastādhyāyapadādhyāyayoḥ kathitatvāccitrābhiyaṃmidam ||</p>
<lg type="kārikā" n="2.158">
  <l>catasro viṃśatiścaitāḥ śabdālaṃkārajātayaḥ |</l>
  <l>śabdasaṃdarbhamātreṇa hṛdayaṃ hartumīśate || 158 ||</l>
</lg>

<trailer>
  <p>iti śrīrājādhirāja<q>bhojadeve</q>naviracite <q>sarasvatīkaṇṭhābharaṇanāmni</q> alaṃkāraśāstre 'laṃkāranirūpaṇaṃ nāma dvitīyaḥ paricchedaḥ |</p>
</trailer>

</div> <!-- pariccheda !-->

</body>
</text>
</TEI>