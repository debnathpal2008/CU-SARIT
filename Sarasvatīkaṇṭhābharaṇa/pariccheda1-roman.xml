<?xml version="1.0" encoding="utf-8"?><?xml-stylesheet type="text/css" href="bhoja.css"?><TEI>
<teiHeader>
  <fileDesc>
    <titleStmt>
      <title>Sarasvatīkaṇṭhābharaṇa, Pariccheda 1</title>
      <author>Bhojadeva</author>
    </titleStmt>
    <publicationStmt>
    </publicationStmt>
    <sourceDesc>
      <bibl>
        <title type="main"/>
        <title type="sub"/>
        <author/>
        <editor/>
        <imprint>
          <publisher/>
          <pubPlace/>
          <date when="1966"/>
        </imprint>
        <series>
          <title level="s"/>
          <biblScope type="number"/>
          <respStmt>
            <resp/>
            <name/>
          </respStmt>
        </series>
      </bibl>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>

<text>
<body>
﻿<pb n="001"/>
<head>
  <p>sarasvatīkaṇṭhābharaṇam |</p>
  <p>śrīratneśvaraviracitayā ratnadarpaṇākhyayā vyākhyayā sametam |</p>
</head>

<div type="pariccheda">
<head>prathamaḥ paricchedaḥ |</head>

<div type="commentary">
<lg>
  <l>ekena yasya yaminaḥ pramadeva dehamardhena rājati pumāniva cāpareṇa |</l>
  <l>tattvakramādatha ca na pramadā pumānvā śreyāṃsi vardhayatu sa smaraśāsano vaḥ ||</l>
</lg>
<lg>
  <l>śrīrāmasiṃhadevena dordaṇḍadalitādviṣā |</l>
  <l>kriyate 'vantibhūpālakaṇṭhābharaṇadarpaṇaḥ ||</l>
</lg>
<lg>
  <l>kaṇṭhābharaṇamanarghyaṃ vāgdevīratnadarpaṇotsaṅa‍ge |</l>
  <l>asminpaśyatu nibhṛtaṃ prakāśasarvāṅa‍galāvaṇyam ||</l>
</lg>
<p>granthāramme samuciteṣṭadevatānasaskāreṇa śiṣṭācāramanuvartate—</p>
</div> <!-- commentary !-->
<lg type="kārikā" n="1.1">
  <l>dhvanirvaṇāḥ padaṃ vākyamityāspadacatuṣṭayam |</l>
  <l>yasyāḥ sūkṣmādibhedena vāgdevīṃ tāmupāsmahe || 1 ||</l>
</lg>
<div type="commentary">
  <p><q>dhvaniriti |</q> vācāmadhiṣṭhātrī devī dyotamānā svaprakāśaśabdabrahmarūpā bhāratī | kathamupāsyate | sūkṣmādibhedena dhvanyādibhedena ca vivakṣito namaskāraḥ | śabdabrahmaṇaścatastro bhidā bhavanti | sūkṣmā, paśyantī, madhyamā, vaikharī ceti | tatrāvikāradaśā sūkṣmā | sā hi sarvasya prāṇāpānāntarālavartinī vigataprādurbhāvatirobhāvā sramyakprayogapariśīlanātmanā karmayogena mananādinā jñānayogena ca samyagadhigamyate | ‘seyamākīryamāṇāpi nityamāgantukairmalaiḥ | antyā kalā hi somasya nātyantamabhibhūyate || tasyāṃ vijñātamātrāyāmadhikāro nivartate | puruṣe ṣoḍaśakale tāmā-<pb n="002"/>huramṛtāṃ kalām ||’ iti | tasya brahmaṇo 'nādyavidyāvaśādādyaḥ pariṇāmaḥ paśyantīrūpo jāyate | sa hi varṇavibhāgādakramaḥ svayaṃprakāśaśca | pūrvāpare svāvasthe paśyatīti paśyantītyucyate | tataḥ paramavidyopādānādantaḥ saṃkalparūpakramavān śrotragrāhyavarṇābhivyaktirahitastṛtīyaḥ pariṇāmo madhyamārūpo jāyate | sā kila dvayoḥ pariṇāmayormadhye sadā tiṣṭhatīti madhyametyucyate | antaraṃ dūraprasṛtāyāmavidyāyāṃ sthānakaraṇaprayatnavyajyamānaśrotrasaṃvādivīṇādundubhinādaparicayagadgadāvyaktākārādivarṇasamudāyātmakastṛtīyaḥ pariṇāmo vaikharīrūpo jāyate | viśiṣṭaṃ khamākāśaṃ rāti prayacchatīti vikharo dehendriyasaṃghātaḥ | tathā ca śrutiḥ—‘na ha vai saśarīrasya priyāpriyayorapahatirasti | aśarīraṃ vā va santaṃ priyāpriye na spṛśataḥ ||’ iti | tatra bhavā vaikharīti | tadetāsāmavasthānāmādyāstistro nityā atīndriyāḥ | taduktam—‘sthāneṣu vivṛte vāyau kṛtavarṇaparigrahā | vaikharī vākprayoktṝṇāṃ prāṇavṛttinibandhanā || kevalaṃ budhdyupādānakramarūpānupātinī | prāṇavṛttimatikramya madhyamā vākpravartate || avibhāgāttu paśyantī sarvataḥ saṃhṛtakramā | svarūpajyotirevāntaḥsūkṣmā sā cānapāyinī ||’ iti | śrutirapyāha—‘catvāri vākparimitā padāni tāni vidurbrāhmaṇā ye manīṣiṇaḥ | guhā trīṇi nihitā neṅa‍gayanti turīyaṃ vāco manuṣyā vadanti ||’ ityādikamāgamasamuccayādevāvaseyam | kā punastā vāco yāsāmiyamadhiṣṭhātrītyata uktam—‘dhvanirvarṇāḥ padaṃ vākyamityāspadacatuṣṭayam | yasyāḥ’ iti | āspadamadhiṣṭhānamavacchedaḥ | dhvanyādibhiravacchinnā parā vāk tadvyavahārahetuḥ | sāhityaprasiddhābhidhānadhvananalakṣaṇavyavahārakāritvamekasmin varṇe na nirūpyate iti bahuvacanam | padavākyayorasti pratyekamapi tathābhāva iti tābhyāmekavacanamupāttam | tadayamatra tātparyasaṃkṣepaḥ | sāhityasvarūpanirūpaṇāya kilaiṣa granthārambhaḥ | sāhityaṃ ca śabdārthayoḥ saṃbandhaḥ | tatra śabda eva ka ityapekṣāyāmayaṃ vibhāgo dhvanirityādiḥ | arthastu stambhakumbhādilakṣaṇo soke śāstre ca prasiddhaḥ | saṃbandhaḥ kaścidanādiḥ | sarvasvāyamānastu saṃbandho nānyatretyasminnāyatate | sa caturvidhaḥ—doṣahānam, guṇopādānam, alaṃkārayogaḥ, rasābhiyogaśceti ||</p>
<p>prekṣāvatpravṛttyaṅa‍gasaṃbandhaprayojane darśayati—</p>
</div> <!-- commentary !-->
<lg type="kārikā" n="1.2">
  <l>nirdoṣaṃ guṇavatkāvyamalaṃkārairalaṃkṛtam |</l>
  <l>rasānvitaṃ kaviḥ kurvankīrtiṃ prītiṃ ca vindati || 2 ||</l>
</lg>
<div type="commentary">
  <p><q>nirdoṣamiti</q> | prītiḥ saṃpūrṇakāvyārthasvādasamuttha ānandaḥ kāvyārthabhāvanāda-<pb n="003"/>śāyāṃ kaverapi sāmājikatvāṅgīkārāt | sahṛdayaślāghayā vā prītistadṛṣṭaṃ prayojanam | kīrtiradṛṣṭadvārā svargaphaletyadṛṣṭam | yadāha—‘kīrti svargaphalāmāhuḥ’ iti | aṅginaḥ kāvyasya prayojanānvākhyānenāṅa‍gabhūtasyāsya prayojanasaṃbandha uktaḥ| yadyapi kāvyaśabdo doṣābhāvādiviśiṣṭāveva śabdārthau brūte, tathāpi lakṣaṇayā śabdārthamātre prayuktaḥ | lakṣaṇāprayojanaṃ cābhidheyānāmuddeśaḥ | tridhā hi sāstraśarīram—‘uddeśaḥ, lakṣaṇam, parīkṣā ce'ti | udāharaṇavyākhyāgranthaḥ sarvatra parīkṣāpara ityasmadguravaḥ | prayojanābhisaṃbandhaparādevoddeśo labhyata iti na virodhaḥ | ata eva doṣādyuddeśakrameṇa paricchedāḥ | nirdoṣaṃ doṣātyantābhāvavat, avayavaikadeśavartinā śvitreṇeva kāminīśarīrasya varṇamātragatenāpi doṣeṇa kāvyavairasyaniyamāt | ata evāmaṅa‍galaprāyāṇāmapi doṣāṇāṃ prathamamupādānam | ayameva hi prācaḥ kavervyāpāro yaddoṣahānaṃ nāma | guṇavaditi | bhūmri praśaṃsāyāṃ vā matup | alaṃkṛtamityeva vaktavye 'laṃkārairiti prasiddhālaṃkāraparigrahārtham | tathālaṃkārairityeva vācye prasiddhānāmapi vakṣyamāṇānāmevopādānārthamalaṃkṛtapadam | rasānvitaṃ rasena nityasaṃbaddham | ‘nāstyeva tatkāvyaṃ yatra paramparayāpi vibhābādiparyavasānaṃ na bhavati’ iti kāśmīrikāḥ | etena kāvyalakṣaṇamapi kaṭākṣitam | īdṛśaṃ kāvyaṃ tatkurvan | kaviriti kaverapi lakṣaṇamiti ||</p>
<p>athoddeśakrameṇa doṣāṇāṃ sāmānyalakṣaṇaṃ vibhāgaṃ cāha—</p>
</div> <!-- commentary !-->
<lg type="kārikā" n="1.3">
  <l>doṣāḥ padānāṃ vākyānāṃ vākyārthānāṃ ca ṣoḍaśa |</l>
  <l>heyāḥ kāvye kavīndrairye tānevādau pracakṣmahe || 3 ||</l>
</lg>
<div type="commentary">
  <p><q>doṣāḥ padānāmiti</q> | heyā ityanena sāmānyalakṣaṇam | ye heyāste doṣā ityabhiprāyāt | abhimatapratītivyavadhāyakatayā vighnabhūtaḥ śaśvatkāvye heyatāmāsādayati sa eva doṣaḥ | ayamevārthaḥ ‘mukhyārthahatirdoṣaḥ-’ iti padenānyeṣāmabhimataḥ | sa ca pada-vākya-vākyārthaviṣayatayā pūrvaṃ trividhaḥ | padapūrvakatvādvākyasya tatpūrvakatvādvākyārthasya yuktaḥ kramaḥ | varṇamātradoṣo nollekhītyupekṣitavān | avāntaravibhāge tu kriyamāṇe pratyekaṃ ṣoḍaśabhirupādhibhiḥ saṃkulamityāha—ṣoḍaśeti | kāvyaprakāśakārādibhiruktānāmadhikānāmihāntarbhāvaḥ | anantarbhāve tu doṣatvameva nāstītyabhiprāyaḥ, na tu deśīyarāganyāyena svamataprakāśanam | pratītivyavadhāyakānāṃ sarvadā tadrūpatvāt | uktamevābhisaṃdhānam—tānevādāviti ||</p>
<pb n="004"/>
<p>vibhāgamantareṇa viśeṣalakṣaṇānavatārātpadadoṣānvibhajate—</p>
</div> <!-- commentary !-->
<lg type="kārikā" n="1.4">
  <l>asādhu cāprayuktaṃ ca kaṣṭaṃ cānarthakaṃ ca yat |</l>
  <l>anyārthakamapuṣṭārthamasamarthaṃ tathaiva ca || 4 ||</l>
</lg>
<lg type="kārikā" n="1.5">
  <l>apratītamatha kliṣṭaṃ gūḍhaṃ neyārthameva ca |</l>
  <l>saṃdigdhaṃ ca viruddhaṃ ca proktaṃ yaccāprayojakam || 5 ||</l>
</lg>
<lg type="kārikā" n="1.6">
  <l>deśyaṃ grāmyamiti spaṣṭā doṣāḥ syuḥ padasaṃśrayāḥ |</l>
</lg>
<div type="commentary">
  <p><q>asādhviti</q> | mukhyārthahatau mitho 'napekṣāsūcanayā samāsaḥ | ata eva lāghave 'nādaraḥ | kathaṃ padapratīkadoṣā na gaṇyanta iti śaṅa‍kāmabhipretyāha—spaṣṭā iti | padasaṃśrayāḥ padānvayavyatirekānuvidhāyinaḥ | evaṃ vākyādāvapi guṇādāvapīdamevāśritatvam ||</p>
<p>vibhāgaprayojanamāha—</p>
</div> <!-- commentary !-->
<lg type="kārikā" n="1.6">
  <l>athaiṣāṃ lakṣaṇaṃ samyaksodāharaṇamucyate || 6 ||</l>
</lg>
<div type="commentary">
  <p><q>athaiṣāmiti</q> | parīkṣāṃ pratijānīte—samyagiti | lakṣaṇadoṣaśūnyaṃ lakṣaṇānupapattinirṇejanameva hi parīkṣāpadārthaḥ | kathametatsaṃpatsyate ityata āha—sodāharaṇamiti ||</p>
<p>śabdasvarūpalakṣaṇaḥ prathamanirasyo doṣa ityāśayena prāguddiṣṭasyāsādhorlakṣaṇamāha—</p>
</div> <!-- commentary !-->
<lg type="kārikā" n="1.7">
  <l>śabdaśāstraviruddhaṃ yattadasādhu pracakṣate |</l>
</lg>
<p>yathā—</p>
<lg type="udāharaṇa" n="1.7.1">
  <l>‘bhūribhārabharākrānta bādhati skandha eṣa te |</l>
  <l>tathā na bādhate skandho yathā bādhati bādhate || 1 ||’</l>
</lg>
<p>atra bādhaterātmanepaditvād ‘bādhate’ iti syāt, na punar ‘bādhati’ iti ||</p>
<div type="commentary">
  <p><q>śabdeti</q> | śabdāḥ śiṣyante prakṛtipratyayavibhāgaparikalpanayā jñāpyante yena tacchabdaśāstraṃ trimunivyākaraṇaṃ tena viruddhaṃ tadāmnātaprātisvikaviśeṣaparityaktamato na deśīyapadānāmasādhutbam | tathā ca prācyaiḥ—‘nātha te kucayugaṃ patrāvṛtaṃ mā kṛthāḥ’ iti anyakārakavaiyarthyamiti, ‘salīlapāṇidvayalolanālamānartitātāmradalaṃ dadhantīm’ iti ca tādṛśamevodāhṛtam | atra kecidāhuḥ—‘bādhatidhātuṃ saṃskārapracyāvanena <pb n="005"/>bādhate iti bādhatibādhastasya saṃbodhanaṃ bādhatibādheti | te tava | vacanamiti śeṣaḥ’ iti, tadasat | neyārthatvaprasaṃṅa‍gāt | anye tu ‘bādhatirbādhate yathā’ iti paṭhanti | idaṃ tattvam | vidyamānasyārthavattvasyāvivakṣāyāṃ gavityayamāhetyādāviva prātipadikasaṃjñā na pravartate ||</p>
</div> <!-- commentary !-->
<lg type="kārikā" n="1.7">
  <l>kavibhirna prayuktaṃ yadaprayuktaṃ taducyate || 7 ||</l>
</lg>
<p>yathā—</p>
<lg type="udāharaṇa" n="1.7.2">
  <l>‘kāmacīkamathāḥ ke 'mī tvāmajihvāyakīyiṣan |</l>
  <l>sa sasti kiṃ vacantīme kambaḥ śambaṃ ghariṣyati || 2 ||’</l>
</lg>
<p>atra ‘acīkamathāḥ', ‘ajihvāyakīyiṣan', ‘sasti', ‘vacanti', 'ghariṣyati', ‘kambaḥ', ‘śambam’ iti śabdānuśāsanasiddhānyapi kavibhirna prayujyante ||</p>
<div type="commentary">
  <p><q>kavibhiriti</q> | asti hi kiṃcitpadaṃ yatrāprayojyatvenaiva heyatā | yadyevaṃ loke prayujyamānasya sādhutaiva prasaktā ityata uktam—kavibhiriti | kāvye yasyāprayojyatvameva duṣṭatvabījaṃ tadityarthaḥ | tathābhūtā ca padajātiralaṃkārakārasamayādavasīyate | tathā caikena puṃdaivataśabdo 'pareṇa cīrṇaśabda udāhṛtaḥ | evamanyadapyaprayuktamityāśayavānkiṃcidudāharati—kāmacīkamathā iti | udāharaṇatvānnaiko 'tra śloko gaveṣyaḥ | ekapadamātraprayogastu tyājyaḥ samayavirodhābhāvādityārādhyāḥ | ‘acīkamathāḥ’ iti kamerṇiṅantasya luṅi caṅi dvirvacanasanvadbhāvadīrghatvahnasvatvaṇilopeṣu rūpam | kāṃ nāyikāṃ kāmitavānasītyarthaḥ | amī ca ke | tvāmātmano hvāyakameṣitumiṣṭavantaḥ | hvāyakaśabdāt kyac | tataḥ san | tato laṅi ajihvāyakīyiṣanniti rūpam | sa kaścit sasti svapiti | ‘pasa sasti svapne’ iti dhāto rūpam | kambaḥ śambamiti | kaṃśaṃśabdau jalavācakau tābhyām | ‘kaṃśaṃbhyāṃ vabhayustitutayasaḥ’ iti matvarthīyo vapratyayaḥ | tatrādyena jaladharo jalāśayaṃ sekṣyatītyarthaḥ | ‘śambaḥ kamban’ iti kvacitpaṭhyate | tatra kalyāṇavān kapālinaṃ sekṣyatītyartho boddhavyaḥ | ‘ghṛ secane’ ityasya dhātorghariṣyatīti rūpam | sa hi dhātuḥ ‘ghṛtaghṛṇāgharmebhyo nānyatra yujyate’ iti pūrvācāryāḥ | kavibhirityanenāsādhuśaṅakā‍ vyāvartitetyāha—śabdānuśāsanasiddhānyapīti ||</p>
</div> <!-- commentary !-->
<pb n="006"/>
<lg type="kārikā" n="1.8">
  <l>pada śruterasukhadaṃ kaṣṭamityabhiśabditam |</l>
</lg>
<p>yathā—</p>
<lg type="udāharaṇa" n="1.8.3">
  <l>‘varvarṣṭi jalado yatra yatra durgharṣṭi cātakaḥ |</l>
  <l>pophullūti nīpaḥ kālo 'yaṃ carkarti hṛdayaṃ mama || 3 ||’</l>
</lg>
<p>atra varvarṣṭyādīni kriyāpadāni śrutyasukhadāni śrūyante ||</p>
<div type="commentary">
  <p><q>padamityādi</q> | durvacakavarṇārabdhapadaṃ kaṣṭoccāraṇīyatayā kaṣṭamucyate | śruterasukhadamiti dūṣakatābījoddhāṭanam | kadarthitā hi tena śrutiśaktirna tadvākyapratīkaparāmarśakṣameti | kāvyaprakāśakṛtā padaikadeśaḥ kaṣṭa uktaḥ, yathā—‘tadgaccha sidhdyai’, 'apekṣate pratyayamaṅa‍galabdhyai’ ityatra ‘dhyai’ ‘dhyai’ iti, tatrāha—padamiti | na hi samastavastukaṭutva eva padaṃ kaṣṭatvamāsādayati | kārtārthyamityādau tadudāhṛte tadabhāvāt | ekadeśakaṣṭatayā padakaṣṭatvamiti cātrāpi na daṇḍavāritamiti bhāvaḥ | varvarṣṭi punaḥ punarvarṣati | vṛṣeryaṅlugantasya rūpam | dardharṣṭi punaḥ punardhṛṣṭo bhavati | ‘midhṛṣā prāgalbhye’ ityasya tatraiva rūpam | ‘dardraṣṭi’ iti pāṭhe dṛśeryaḍlukyamāgame ca rūpam | punaḥ paśyati | nīpaḥ kadambaḥ | pophull‌ti | ‘phulla vikasane’ ityasya tatraiva rūpam | evaṃbhūto varṣāsamayo mama vidūrakāntasya hṛdayaṃ carkarti punaḥ punaratiśayena vā chigatti | ‘kṛtī chedane’ ityasya rūpam | bhūyasāṃ kaṣṭapadānāṃ samabhibyāhārādvākyadoṣa iti bhrāntiḥ syāttatrāha—kriyāpadānīti | kathamevaṃ vibhāgo 'vasīyata ityata āha—śrūyanta iti | śrotrapratyakṣeṇaiva padamātragāmitayā kaṣṭatvamanubhūyate ityarthaḥ ||</p>
</div> <!-- commentary !-->
<lg type="kārikā" n="1.8">
  <l>pādapūraṇamātrārthamanarthakamudāhṛtam || 8 ||</l>
</lg>
<p>yathā—</p>
<lg type="udāharaṇa" n="1.8.4">
  <l>‘bibharti yaśca dehārdhe priyāminduṃ hi mūrdhani |</l>
  <l>sa vai devaḥ khalu tvāṃ tu punātu madanāntakaḥ || 4 ||’</l>
</lg>
<p>atra ‘ca’ ‘hi’ ‘vai’ ‘khalu’ ‘tu’ ityetāni padāni pādāneva pūrayanti ||</p>
<div type="commentary">
  <p><q>pādapūraṇeti</q> | dyotanīyamarthamantareṇa prayuktamavyayamanarthakamabhimatam, ata eva prācyaiścādipadamavyayamiti prayogabījakathanārthaṃ nahi nirmūlaḥ prayogaḥ saṃbhavati vṛttinirvahaṇasamarthaḥ | prāyeṇāvyayapadāni kṣiptvā tatpūrayati | taduktam—‘kukavi-<pb n="007"/>prabandha iva śliṣṭapadapracāraḥ | prakaṭatuhinacayo janākīrṇaśca’ iti | bibhartīti | caḥ samuccayādiṣu caturṣu prasiddhaprayogo na ca teṣāmanyatamo 'pyatra saṃbhavati | nāpyuccāvacārthakaḥ iti bhāṣaṇenārthāntaramapi | evaṃ hiprabhṛtiṣvavaseyam | etenaitadapyapāstam | yadāhureke—padādiviśeṣānupādānātpadaikadeśo 'pyanarthako 'bhimataḥ | tathā ca—‘ādāvañjanapuñjaliptavapuṣāṃ śvāsānilollāsitaprotsarpadvirahānalena ca tataḥ saṃtāpitānāṃ dṛśām | saṃpratyeva niṣekamaśrupayasā devasya cetobhuvo bhallīnāmiva pānakarma kurute kāmaṃ kuraṅa‍gekṣaṇā ||’ ityatra dṛśāmiti bahuvacanamanarthaṃkaṃ kuraṅa‍gekṣaṇāyā ekasyā evopādānāt | na cātra vyāpāre dṛkśabdo vartate, añjanapuñjalepādīnāmananvayāpatteḥ | tathā ‘kurute’ ityātmanepadamanarthakamakartrabhiprāyakriyāphalāditi | api ca | bahutvakartra bhiprāyaphalābhāve kathanaṃ dvayorasādhutvamiti rājamārga eva bhramaḥ | nahi
svarūpata eva kiṃcidasādhu sādhu vā saṃbhavati ||</p>
</div> <!-- commentary !-->
<lg type="kārikā" n="1.9">
  <l>rụ̄dhicyutaṃ padaṃ yattu tadanyārthamiti śrutam |</l>
</lg>
<p>yathā—</p>
<lg type="udāharaṇa" n="1.9.5">
  <l>‘vibhajante na ye bhūpamālabhante na te śriyam |</l>
  <l>āvahanti na te duḥkhaṃ prasmaranti na ye priyām || 5 ||’</l>
</lg>
<p>atra vibhajatervaṇṭane, ālabhatermāraṇe, āvahateḥ karaṇe, prasmaratervismaraṇe rụ̄dhiḥ | na tu viśeṣasevāyām, abhito lābhe, samantādvahane, prakṛṣṭasmaraṇe ceti ||</p>
<div type="commentary">
  <p><q>rụ̄dhicyutamiti</q> | śaktimanapekṣya prayuktaṃ rụ̄dhicyutam | ata eva yadabhisaṃdhāya prayujyate na kathaṃcana yasyāsāvartha iti anvarthamanyārthamiti nāma | etadeva
dhātuviśeṣo 'vāntaramupasargaviśeṣayogato yogavānityādinānyairuktam | vibhajanta iti | bhajiḥ sevārtho virupasargastadgataviśeṣadyotakastataśca yathā vidyotata iti | atra viśiṣṭadhātvanurūpaprayogābhidhānaṃ tathātrāpi bhaviṣyatīti bhramo bījamatra śabdaśaktisvabhāvāt | kvacidupasargopasaṃdānena dhāturarthāntara eva vartate | yadāhuḥ—‘upasargeṇa dhātvartho valādanyatra nīyate | prahārāhārasaṃhāravihāraparihāravat ||’ iti | tadāha—atra vibhajaterityādi | nanvarthāpekṣitve padārthadūṣaṇamevaṃvidhamiti vāmanaḥ | naitat | padasyaivānvayavyatirekavattvāt | nahyatrānvayasyāparādhaḥ kaścit | kiṃ tu <pb n="008"/>śabda eva vṛttiskhalitādibhiraparāghyati | yadi cārthāpekṣitāmātreṇārthadoṣatvaṃ kathamasādhuprabhṛtīnāmapi śabdadūṣaṇatā | nahi tāni svarūpata eva tathāpi tvarthaviśeṣo viśeṣa evāśvagośvādivaditi| arthadoṣāstu yathā bhavanti tathā vakṣyābhaḥ |</p>
</div> <!-- commentary !-->
<lg type="kārikā" n="1.9">
  <l>yattu tucchābhidheyaṃ syādapuṣṭārthaṃ taducyate || 9 ||</l>
</lg>
<p>yathā—</p>
<lg type="udāharaṇa" n="1.9.6">
  <l>‘śatārdhapañcāśabhujo dvādaśārdhārdhalocanaḥ |</l>
  <l>viṃśatyardhārdhamūrdhāṃ vaḥ punātu madanāntakaḥ || 6 ||’</l>
</lg>
<p>atra daśabāhuḥ, trilocanaḥ, pañcavakra iti tucchamevābhidheyamatucchaśabdairuktamiti apuṣṭārtham ||</p>
<div type="commentary">
  <p><q>yattu tucchābhidheyamiti</q> | stokaśabdābhilabhye 'rthe bahutaraśabdabahulamityarthaḥ | nahi tathā kriyamāṇamalpīyasīmapi prakarṣatāṃ puṣyati yena tyājyaṃ na syādityapuṣṭapadena sūcitam | śatasyārdhaṃ pañcāśatteṣāṃ pañcatamoṃ 'śo daśa | samāse pūraṇapratyayalopaḥ ||</p>
</div> <!-- commentary !-->
<lg type="kārikā" n="1.10">
  <l>asaṃgataṃ padaṃ yattadasamarthamiti smṛtam |</l>
</lg>
<p>yathā—</p>
<lg type="udāharaṇa" n="1.10.7">
  <l>‘jalaṃ jaladhare kṣāramayaṃ varṣati vāridhiḥ |</l>
  <l>idaṃ bṛṃhitamaśvānāṃ kakudmāneṣa hreṣate || 7 ||’</l>
</lg>
<p>atra jaladharo meghaḥ, vāridhiḥ samudraḥ, bṛṃhitaṃ gajānām, hreṣitamaśvānāmiti lokaprasiddham | tadiha samudra-megha-aśva-vṛṣabhaviṣayatayā prayujyamānamasaṃgatārthatvādavācakamityasamartham ||</p>
<div type="commentary">
  <p><q>asaṃgatamiti</q> | kathaṃ punaridamanyārthādbhidyate | atrārādhyāḥ | anyārthe kevalaṃ yogādrụ̄dhirbalavatī | asamarthe tu kevalayogādyogarụ̄dhiḥ | tadapare dūṣayanti | tathāpi rụ̄dhicyutiḥ sādhāraṇyeva tadavāntaraṃ viśeṣadvayamanyaditi | tanna | bhāvānavabodhāt | kiṃciddhi padamapavādakāraṇabalādavagamyamānamapi yogamanapekṣyaiva kvacidarthaviśeṣe vartate | yathā—gauriti | nahi gamanasya vākyārthe praveśaḥ saṃbhavati | kiṃcitpunara-<pb n="009"/>sati bādhahetau budhyamānasya tyāgāyogādyogaviśiṣṭameṃvopādhimabhidhatte | yathā—paṅa‍kajamiti | tatrādyaprakāre rụ̄dhireva sarvasvamiti tatparityāge rụ̄dhicyutam | dvitīye tu yogamātre prayuktamasaṃgataṃ śaktiśūnye prayuktaṃ śattkyaikadeśe prayuktamiti bhinno 'rthastadetatsarvaṃ vyākhyānena sphuṭayati—atra jaladhareti | jaladharādipadāni jaladhāraṇādiviśiṣṭe meghatvādau rụ̄dhābhidhānaśaktīni | kathametadavasitamiti cettatrāha—lokaprasiddhamiti | lokādhīnāvadhāraṇatvācchabdārthasaṃbandhasyeti bhāvaḥ | tataśca yadviśiṣṭasya yogasya śaktiviṣayatayā na tena saṃketaḥ | yatra ca samudrādau prayogo na tadupādhibhiḥ samudratvādyaiḥ saṃbhūya śattkyā saṃketaḥ | kṣārādipadopasaṃdānena ca samudrādau prayoga unnīyata ityāha—tadiheti | ata eva na tadavasthasya padaṃ vācakamata eva cākṣamatvādasamarthamiti saṃjñayaiva vyavahriyata iti saṃkṣepaḥ ||</p>
</div> <!-- commentary !-->
<lg type="kārikā" n="1.10">
  <l>apratītaṃ taduddiṣṭaṃ prasiddhaṃ śāstra eva yat || 10 ||</l>
</lg>
<p>yathā—</p>
<lg type="udāharaṇa" n="1.10.8">
  <l>‘kiṃ bhāṣitena bahunā rūpaskandhasya santi me na guṇāḥ |</l>
  <l>guṇanāntarīyakaṃ ca premeti na te 'styupālambhaḥ || 8 ||’</l>
</lg>
<p>atra rūpaskandha-nāntarīyakaśabdayoḥ śāstraprasiddhatvādanyatrāpratīyamānayoḥ prayogādapratītam ||</p>
<div type="commentary">
  <p><q>apratītamiti</q> | śāstramātraprasiddhaṃ śāstravyavahārimiḥ saṃketitamityarthaḥ | pratītāpratītasamabhivyāhārarūpaṃ hi vākyamaśāstrajñaviṣayaṃ prayuktamabhimatārthapratītiṃ na janayitumīṣṭe | tatrāpratītānāmevāparādho 'taḥ pariskhalanakhedadāyitayā bhavati duṣṭatvam | ata evāprayuktādbahirbhāvaḥ | kiṃ bhāṣiteneti | rūpaskandhavācoyuktiḥ saugatasamayaprasiddhā | teṣāṃ rūpaṃ vedanā saṃjñā saṃskāro vijñānamiti pañcaskandhāḥ | tatrāpi rūpaskandhapadārtha ekādaśapadārthakaḥ | pañcendriyāṇi pañca viṣayā vijñaptirekādaśīti prakriyā | antaramiti vinārthe gahādau paṭhyate | ‘tatra bhavaḥ’ iti che svārthike ca kani nañsamāse pṛṣodarāditvānnalopābhāva iti bhāṣyaṭīkā | premṇo vyāpakā guṇā na santi me na ca vyāpakamantareṇa vyāpyaṃ bhavatīti vyāpakānupalabdhiprayuktatvātpremābhāvasya tathopālambhe vācyatā nāstīti bhāvaḥ | śāstra evetyavadhāraṇena yavdyāvartyate tadāha—anyatreti | loka ityarthaḥ |</p>
</div> <!-- commentary !-->
<pb n="010"/>
<lg type="kārikā" n="1.11">
  <l>dūre yasyārthasaṃvittiḥ kliṣṭaṃ neṣṭaṃ hi tatsatām |</l>
</lg>
<p>yathā—</p>
<lg type="udāharaṇa" n="1.11.9">
  <l>‘vijitātmabhavadveṣigurupādahato janaḥ |</l>
  <l>himāpahāmitradharairvyāptaṃ vyomābhinandati || 9 ||’</l>
</lg>
<p>atra vinā garutmatā jita indrastasyātmabhavo 'rjunastasya dveṣī karṇastasya guruḥ sūryastatpādairabhihato loka ākāśamabhinandati | kīdṛśam | himāpaho vahnistasyāmitro jalaṃ taddhārayanti ye meghāstairvyāptamiti vyavahitārthapratyayaṃ kliṣṭametat ||</p>
<div type="commentary">
  <p><q>dūra iti |</q> dūraṃ ciraṃ vilamba ityanarthāntaram | kleśo dvividhaḥ—padaviṣayaḥ, vākyaviṣayaśca | ādyaḥ sāmānyaśabdasya prakaraṇādikamanapekṣya kvacidabhipretaviṣaye
prayogaḥ | tathā sati vācakatāyāmapi jhaṭiti pratipattirna bhavati | kiṃ tu parasparānvayaparyāṃlocanayā cireṇeti virasatvam | yadāha—‘neṣṭaṃ hi tatprasitānām’ iti, ayamevārtho vyavadhānapadena vāmanādibhiruktaḥ | dvitīyastu vyākīrṇādipadenānyathā vakṣyate—vijiteti | viśabdena pakṣisāmānyavacanena tadviśeṣo garuḍātmā vivakṣitaḥ | tajjito 'pi viśeṣa eva | evamanyatrāpi | na cātrāpi kiṃcijjhaṭiti pratītyanuguṇaṃ niyamakāraṇamastīti yuktameva vyavadhānam | himāpaho vahniriti hanterḍapratyaye rūpam | tathā ca candragomī ḍaprakaraṇe ‘hanterḍaḥ’ ityeva sūtritavān | himāpaho
vahiriti kvipi vyabhicāraṃ dṛṣṭvā ‘brahmabhrūṇa-’ ityādi sūtritaṃ candragominā ||</p>
</div> <!-- commentary !-->
<lg type="kārikā" n="1.11">
  <l>gụ̄dhārthamaprasiddhārthaṃ prayogaṃ bruvate budhāḥ || 11 ||</l>
</lg>
<p>yathā—</p>
<lg type="udāharaṇa" n="1.11.10">
  <l>‘sahasragorivānīkaṃ bhavato duḥsahaṃ paraiḥ |</l>
  <l>hareriva tavābhānti nānyatejāṃsi tejasi || 10 ||’</l>
</lg>
<p>sahasraguśabdena sahasrākṣa uktaḥ | na ca gośabdasyākṣṇi bhūyasī prasiddhiḥ | hariśabdena ca sahastrāṃśuḥ so 'pi na tena nāmnā bahubhirucyata iti gūḍhatvam ||</p>
<pb n="011"/>
<div type="commentary">
  <p><q>gụ̄dhārthamiti</q> | yasya padasya dvāvarthau siddhaścāsiddhaśca taccedaprasiddhe prayuktaṃ tadā gụ̄dhārtham | aprasiddhārtha prayogamiti | aprasidghe 'rthe prayogo yasyeti gamakatvādbahuvrīhiḥ | tava tejasi nānyatejāṃsi bhāntīti yojanā | ‘gauḥ śarākṣipayaḥsvargapaśumedavacaḥsu ca’ ityāmrāto 'pi tathā nākṣṇi prayujyate yathā paśubhedādāvityāha—na ca gośabdasyeti | ‘hariḥ kṛṣṇe ca siṃhe ca mekārkabhujageṣu ca’ iti svasaṃketitasyāpi hariśabdasya na tathā ravau prasiddhiryathānyatretyāha—so 'pi neti ||</p>
</div> <!-- commentary !-->
<lg type="kārikā" n="1.12">
  <l>svasaṃketapraklṛptārtha neyārthamiti kathyate |</l>
</lg>
<p>yathā—</p>
<lg type="udāharaṇa" n="1.12.11">
  <l>‘mukhāṃśavantamāsthāya vimuktapaśupaṅktinā |</l>
  <l>paṅktyanekajanāmadhratukā jita ulūkajit || 11 ||’</l>
</lg>
<p>atra paṅktiśabdena daśasaṃkhyā, anekajanāmetyanena cakram, taṅraïtyanena rathastābhyāṃ daśarathastasya tuk bālako lakṣmaṇastena jita ulūkajidindrajit | kiṃ kṛtvā | mukhāṃśavantamāsthāya hanumantam | kiṃbhūtena | vimuktapaśupaṅktinā vimukteṣu paśupaṅktinā | atra paśuśabdena gośabdo lakṣyate teneṣavastadidaṃ svasaṃketakalpitārthaṃ neyārthamucyate ||</p>
<div type="commentary">
  <p><q>svasaṃketeti</q> | kalpitārthaṃ neyārthamiti sūtrayitvā vāmanena vyākhyātam | aśrautasyārthasya kalpanā kalpanākalpitārtham | asyārthaḥ—yatpadaṃ nānārthasvaparyāyalakṣaṇayā vivakṣitapratītiparyantaṃ nīyate tatkalpitārthamiti kecit | tadayuktam | svaparyāyetyasya vyarthatvādavyāpakatvācca | tasmātprayojanaṃ vinā lakṣaṇayā prayuktamityevārthaḥ | yadāha kāvyaprakāśakāraḥ—neyārtheyattvaśaktita iti yasminniṣiddhaṃ lākṣaṇikamiti | prayojanaṃ vinā rūḍhaṃ lakṣaṇāparigrahe na doṣaḥ | tathā ca dvirepharathāṅganāmādipadānāṃ rephadbayānugatabhramarādiśabdalabhaṇādvāreṇa ṣaṭpadādau vṛttirvṛddhavyavahāraparamparānupātinīti teṣāṃ prayogo 'yukta eva | ata eva ‘turaṅgakāntāmukhahavyavāhajvāleva bhittvā jalamullalāsa’ ityādikamapi neyārthamiti kāś‍mīrakāḥ | tadetatkhapadena darśitavān | mukhasyāṃśo hanuratrābhimataḥ | paṅktiriti daśākṣaraṃ chandaḥ daśasaṃkhyā lakṣyate | anekajo dvijaścakravākastasya nāma cakraṃ rathaikadeśastaddhārayatīti <pb n="012"/>dhārayatermūlavibhujāditvātkaḥ | tābhyāmiti | paṅktiranekaja iti nāma yasyetyarthāt | tuk tokaṃ tokmamityapatyanāmāni | upalakṣaṇatayaikadeśaṃ vyācaṣṭe | atra paśuśabdena gośabdo lakṣyata iti prṛtāpekṣayā | teneṣavaḥ pratyāyanta iti śeṣaḥ ||</p>
</div> <!-- commentary !-->
<lg type="kārikā" n="1.12">
  <l>na yatpadaṃ niścayakṛtsaṃdigdhamiti tadviduḥ || 12 ||</l>
</lg>
<p>yathā—</p>
<lg type="udāharaṇa" n="1.12.12">
  <l>‘nīlalohitamūrtiryo dahatyante jagatrayam |</l>
  <l>sa eṣa hi mahādevastriṣu lokeṣu pūjyate || 12 ||’</l>
</lg>
<p>atra vahnirarkaḥ śivo veti na niścīyate ||</p>
<div type="commentary">
  <p><q>na yatpadamiti</q> | padasvarūpameva saṃdihyamānamatra | tathāhi—sa eṣa hi mahādeva ityatra sa kimeṣa hi mahādeva iti cchedo vidhīyatāṃ mahādeva iti vā sādhakabādhakapramāṇābhāve saṃdihyate | na ca viśeṣaṇaniyamahetuḥ | vahn‌yarkāvapi hi bhagavato nīlalohitamūrtibhūtau himāpahau ca na niścayakṛditi dūṣaṇatābījapradarśanam | yadaiko vivakṣitastadā doṣaḥ | sādhucara ityatrāpi ‘bhūtapūrve caraṭ’ iti caraṭpratyaye kiṃ pūrvaṃ sādhurathavā careṣṭapratyaye sādhuṣu caratīti padameva saṃdihyate tena padāvayavaḥ saṃdigdha iti kenaciduktam, tadapyapāstam ||</p>
</div> <!-- commentary !-->
<lg type="kārikā" n="1.13">
  <l>viparītaṃ viruddhārthaprakalpanamihocyate |</l>
</lg>
<p>yathā—</p>
<lg type="udāharaṇa" n="1.13.13">
  <l>‘anuttamānubhāvasya parairapihitaujasaḥ |</l>
  <l>akāryasuhṛdo 'smākamapūrvāstava kīrtayaḥ || 13 ||’</l>
</lg>
<p>atra anuttamā ityanena yathotkṛṣṭastathāpakṛṣṭo 'pi | apihitamityanena yathā nācchāditaṃ tathācchāditamiti | akāryasuhṛdityanena yathākāryamantareṇa suhṛdevamakārye yaḥ suhṛtso 'pyucyate | apūrvāḥ kīrtaya ityanena yathādbhutāḥ kīrtaya evamakīrtayo 'pyucyante ||</p>
<div type="commentary">
  <p><q>viparītamiti</q> | viparītaṃ prakṛtopamardakamarthakalpanaṃ yatra | tathā hi—anuttametyādau prakaraṇādibhiḥ stutiparatve vyavasthite uttamatvābhāvādinā viruddhenārthena tatra <pb n="013"/>paryavasāyayituṃ na śakyate | saṃśayaṃ yugapadvivakṣāyāmapi na virodhaḥ | iha tu stutinindayoryaugapadyamasaṃbhāvitamata evaikasya saṃbhave tvaparasya bādha eva | yathā—‘cirakālapariprāptalocanānandadāyinaḥ | kāntā kāntasya sahasā vidadhāti galagraham ||’ iti galagrahaśabdasya kaṇṭhagrahapratidvandvinyarthe vivākṣite pūrvaprakrāntānandadāyitvaṃ bādhyate | atrānuttama iti bahuvrīhitatpuruṣābhyāmapihitamiti ‘vaṣṭi bhāguriḥ’ ityādinā vikalpenākāralopavidhānāt | apūrvā iti pakṣāntare 'kārapūrvāḥ | niyāmakasadbhāve tu guṇa eva | yathā—‘apūrva yadvastu prathayati vinā kāraṇakalām’ iti śabdarūpāntarameva viruddhopacāyakamityanvayavyatirekābhyāṃ śabdadoṣatāvyavasthitiḥ ||</p>
</div> <!-- commentary !-->
<lg type="kārikā" n="1.13">
  <l>aprayojakamityāhuraviśeṣavidhāyakam || 13 ||</l>
</lg>
<p>yathā—</p>
<lg type="udāharaṇa" n="1.13.14">
  <l>‘tamālaśyāmalaṃ kṣāramatyacchamatiphenilam |</l>
  <l>phālena laṅghayāmāsa hanūmāneṣa sāgaram || 14 ||’</l>
</lg>
<p>atra tamālaśyāmalamityādīni sāgaraviśeṣaṇāni tāni na hanūmato laṅghane 'tiśayaṃ sūcayanti ||</p>
<div type="commentary">
  <p><q>aprayojakamityāhuriti</q> | tadeva hi kavīnāmupādeyaṃ yadvākyārthe prakṛṣṭakāṣṭhāṃ puṣṇāti | anyathānaṅgābhidhāne 'vācyavacanameva syātsārthakatvādananvayatvācca | na vṛttapūraṇamātraprayojanatā nātiśayamiti | sāgaralaṅghanadvārā hanūmataḥ prakarṣo vācyaḥ | na ca tamālaśyāmalatvādiviśeṣaṇāni kathaṃcitprakarṣamarpayanti yāni dūratvādīni tathā na teṣāmupādānam ||</p>
</div> <!-- commentary !-->
<lg type="kārikā" n="1.14">
  <l>taddeśyamiti nirdiṣṭaṃ yadavyutpattimatpadam |</l>
</lg>
<p>yathā—</p>
<lg type="udāharaṇa" n="1.14.15">
  <l>‘gallau lāvaṇyatallau te laḍahau maḍahau bhujau |</l>
  <l>netre vosaṭṭakandoṭṭamoṭṭāyitasakhe sakhi || 15 ||’</l>
</lg>
<p>atra gallatallādayaḥ śabdā avyutpattimanto deśyā dṛśyante ||</p>
<div type="commentary">
  <p><q>taddeśyamiti</q> | avyutpattimat prakṛtipratyayavibhāgaśūnyaṃ lokamātraprayuktaṃ pada-<pb n="014"/>manādeyaṃ bhavati| taddividham—abhāgaṃ bhāgavacceti | ādyaṃ deśyam, dvitīyaṃ grāmyamiti vibhāgaḥ | vyutpannānāmanyādṛśī cchāyā deśyānāṃ ca na tādṛśīti deśyavedyapadasamabhivyāhāre prāyeṇa chāyāvairūpyaṃ bandhasya bhavatīti sahṛdayahṛdayasākṣikaṃ doṣabījam | tallamalpasaraḥ, laḍahaṃ manoharam, maḍahaṃ kṛśam, vosaṭṭaṃ vikasitam, kandoṭṭaṃ nīlotpalam, moṭṭāyitaṃ vilāsaḥ ||</p>
</div> <!-- commentary !-->
<lg type="kārikā" n="1.14">
  <l>aślīlāmaṅgalaghṛṇāvadartha grāmyamucyate || 14 ||</l>
</lg>
<lg type="kārikā" n="1.15">
  <l>atrāślīlamasabhyārthamasabhyārthāntaraṃ ca yat |</l>
  <l>asabhyasmṛtihetuśca trividhaṃ paripaṭhyate || 15 ||</l>
</lg>
<p>teṣvasabhyārthaṃ yathā—</p>
<lg type="udāharaṇa" n="1.15.16">
  <l>
    <seg type="pāda">‘chatrākāraśirāḥ śirālasarasasthūlaprakāṇḍo mahā-</seg>
    <seg type="pāda">nmadhye bhānusutābhrasindhuvipulābhogo vaṭaḥ pātu vaḥ |</seg>
  </l>
  <l>
    <seg type="pāda">kāyaikye vikaṭaprasāritamahājaṅghaṃ mahīsuptayo-</seg>
    <seg type="pāda">ryaḥ khaṇḍendukirīṭakaiṭabhajitoḥ kāṭaśriyaṃ karṣati || 16 ||’</seg>
  </l>
</lg>
<p>tadetacchatrākāraśirāḥ kāṭa ityāderasabhyārthatvādasabhyārtham ||</p>
<div type="commentary">
  <p><q>aślīleti</q> | deśyātiriktaṃ lokamātraprayuktaṃ grāmyam | tatridhā—vrīḍājugupsātaṅkadāyitvāt | tatrādyamaślīlaṃ śrīryasyāsti tacchlīlam | sidhmāderākṛtigaṇatvāllaca | kapilakādipāṭhāllatvam | na ślīlamaślīlam | vrīḍādāyitvenākāntamityarthaḥ | dvitīyaṃ ghṛṇāvadarthakam | jugupsādāyi pratyāyyamasyeti | tṛtīyamamaṅgalārthamātaṅkadāyijñāpyamasyeti kṛtvāślīlaparyāyo 'sabhyaśabdaḥ | sabhāyāṃ sādhurityarthe tenāpi śāstre vyavahāra iti pradarśanārthamasatyaśabdenāślīlamanūdya vyācaṣṭe | tatrāsabhyamiti | arthasyāsabhyatvātpadamapyasabhyam | sa cārthaḥ kvacitprakṛto 'prakṛto 'pi śleṣopasthita ekadeśātsmṛtimātrārụ̄dho vā | tatra yathākramamasabhyādayastrayaḥ | evamamaṅgalādayo 'pi | sūryasutā yamunā | abhrasindhurgaṅgā | tayormadhye ‘pāre madhye ṣaṣṭhyā vā’ ityavyayībhāvaḥ | ardhaṃ harerardhaṃ harasyeti śarīraikye kāṭaśabdasyāsabhyārthatve tadviśeṣaṇānāmapyasabhyatvamiti tānyādāya vyācaṣṭe—atra chatrākāreti ||</p>
</div> <!-- commentary !-->
<pb n="015"/>
<p>asabhyārthāntaraṃ yathā—</p>
</div> <!-- commentary !-->
<lg type="udāharaṇa" n="1.15.17">
  <l>‘vidyāmabhyasato rātrāveti yā bhavataḥ priyā |</l>
  <l>vanitāguhyakeśānāṃ kathaṃ te pelabandhanam || 17 ||’</l>
</lg>
<p>tadetadyā bhavataḥ priyā guhyakeśānāṃ pelabandhanaśavdānāmasabhyārthāntaratvādasabhyārthāntaram ||</p>
<div type="commentary">
  <p><q>vidyāmiti</q> | yā rātrau vidyāmabhyasato mantramāvartayatastava priyā samāyāti sā yakṣiṇī | ataḥ kathaṃ te dhanaṃ pelavaṃ komalam | khalpamiti yāvat | kiṃ tu yakṣiṇīprasādādbahu dhanaṃ tavocitamityarthaḥ | prakṛtapadāni tvasabhyārthāntarāṇi tānyuddhṛtya vyācaṣṭe—tadetadyā bhavataḥ priyeti | asabhyārthaprakāśanameva ṣaṣṭhyā ākrośa ityarthaḥ | yā bhavataḥ priyeti ekaṃ padaṃ yābho maithunaṃ tadvataḥ priyetyarthāt | yonirvanitāyā guhyastasya keśāḥ | pelaśabdo muṣkayoḥ prasiddhaḥ | tatra bandhanamiti ||</p>
</div> <!-- commentary !-->
<p>asabhyasmṛtiheturyathā—</p>
<lg type="udāharaṇa" n="1.15.18">
  <l>‘utkampayasi māṃ cūta pikavākkāṭavena kim |</l>
  <l>kṛtaḥ kṛkāṭikāyāṃ te pādaḥ prāṇena yāsyatā || 18 ||’</l>
</lg>
<p>tadidaṃ kāṭavakṛkāṭikāpādayorasabhyasmṛtihetutvādasabhyasmṛtihetutā ||</p>
<div type="commentary">
  <p><q>utkampayasīti</q> | he cūtavṛkṣa, kokilasya vācā kaṭutvena duḥkhadāyitvāt kiṃ māṃ bhāpayasi | nanu tava kṛkāṭikāyāṃ prīvāyāṃ pādaṃ dattvā calitā mama prāṇāstena mayā jitam | vyarthastavāyaṃ pariśrama iti vākyārtho vivakṣitaḥ | kāṭavaśabde kāṭa ekadeśaḥ kṛkāṭikāśavde kāṭiketi lopaḥ | kāṭaḥ kāṭikā ||</p>
</div> <!-- commentary !-->
<lg type="kārikā" n="1.16">
  <l>lokeṣu yadaśastārthamaśastārthāntaraṃ ca yat |</l>
  <l>aśastasmṛtihetuścāmaṅgalārthaṃ tridhaiva tat || 16 ||</l>
</lg>
<p>teṣvaśastārthaṃ yathā—</p>
<lg type="udāharaṇa" n="1.16.19">
  <l>‘kheṭake bhaktasūpasya valabhyāḥ pattanasya ca |</l>
  <l>atṛpto 'haṃ mariṣyāmi hehale bhāṣitasya ca || 19 ||’</l>
</lg>
<p>atra mariṣyāmītipadamaśastārtham ||</p>
<pb n="016"/>
<div type="commentary">
  <p><q>kheṭaka iti</q> | atṛptaḥ sukhasyeyattāparicchedābhāvāt | kheṭake grāme yadbhaktaṃ sūpaścotpadyate tasya pattanasya nagarasya yā valabhī tasyāṃ suhitārthayoge ṣaṣṭhīniṣedhālliṅgādanumīyate tṛptyarthayoge ṣaṣṭhī bhavati | anye tu vyācakṣate—bhaktasūpapadanāmā dakṣiṇāpathe viṣayastatsadmani kheṭake valabhīnāma kasyacidvirūpākṣādhiṣṭhānasya tatraiva pattanasya hehale iti strīṇāmavyājamanyonyapremātiśayagarbhasya bhāṣitasyeti ||</p>
</div> <!-- commentary !-->
<p>aśastārthāntaraṃ yathā—</p>
<lg type="udāharaṇa" n="1.16.20">
  <l>‘pravāsayati yā kāntaṃ vasante gṛhasaṃsthitam |</l>
  <l>vināśapathadānena piśācī sā na cāṅganā || 20 ||’</l>
</lg>
<p>atra pravāsayati-saṃsthitaṃ-vināśapathadānena-piśācīpadānāmaśastārthāntaratvam ||</p>
<div type="commentary">
  <p><q>pravāsayatīti</q> | śapathadānena vinā pravāsayati anyatra prahiṇoti gṛhe samyak sthitaṃ priyaṃ sāṅnā na, kiṃ tu piśācīvadanucitakāriṇītyartho 'bhimataḥ | anyatra pravāsanamuccāṭanaṃ saṃsthānaṃ vināśaḥ vināśasya panthāstasya dānam | piśitamaśnātīti piśācī | pṛṣodarāditvāt | tadetavdyācaṣṭe—atra pravāsayatīti |</p>
</div> <!-- commentary !-->
<p>aśastasmṛtiheturyathā—</p>
<lg type="udāharaṇa" n="1.16.21">
  <l>‘mārīco 'yaṃ muniryasya kṛtyā kālāntakālaye |</l>
  <l>patnyāṃ saṃkrandanādīnāṃ sutānāmāptaye 'bhavan || 21 ||’</l>
</lg>
<p>atra mārīcakṛtyā kālāntaka-saṃkrandana-padānāmaśastārthasmṛtihetutvam ||</p>
<div type="commentary">
  <p><q>mārīco 'yamiti</q> | marīcerapatyaṃ mārīcaḥ kāśyapaḥ saṃkrandanādīnindrādīn dvādaśa putrānādityānutpāditavān | tacca kālāntakasya bhagavato mahādevasyālaye yāḥ kṛtyāḥ kriyā bhagavadārādhanarūpāstāsāṃ phalamityarthaḥ | mārīcaśabde mārakadeśaḥ kṛtyā iti subantapade kṛtyetyekadeśaḥ, kālāntakālaya ityatrāntaketi, saṃkrandane śabdakrandaneti ||</p>
</div> <!-- commentary !-->
<lg type="kārikā" n="1.17">
  <l>padamartha ghṛṇāvantaṃ yadāhārthāntaraṃ ca yat |</l>
  <l>ghṛṇāvatsmṛtiheturyattaddhṛṇāvadiha tridhā || 17 ||</l>
</lg>
<pb n="017"/>
<p>teṣu ghṛṇāvadarthaṃ yathā—</p>
<lg type="udāharaṇa" n="1.17.22">
  <l>‘pardate hadate stanyaṃ vamatyeṣa stanaṃdhayaḥ |</l>
  <l>muhurutkauti niṣṭhīvatyāttagarbhā punarvadhūḥ || 22 ||’</l>
</lg>
<p>pardate hadate vamati niṣṭhīvatīti śabdānāṃ ghṛṇāvadarthatvam ||</p>
<div type="commentary">
  <p><q>pardata iti</q> | utkauti utkāraṃ karoti | niṣṭhīvati thūtkaroti | āttagarbhā punarvadhūriti bālasya stanyavamanādinidānasūcanam | ata eva ‘na garbhiṇyāḥ pibetkṣīraṃ pāragarbhikakṛttu tat’ iti vaidyakam ||</p>
</div> <!-- commentary !-->
<p>ghṛṇāvadarthāntaraṃ yathā—</p>
<lg type="udāharaṇa" n="1.17.23">
  <l>‘bāṣpaklinnāvimau gaṇḍau vipūyāpāṇḍarau tava |</l>
  <l>priyo 'gre viṣṭhitaḥ putri smitavarcobhirarcati || 23 ||’</l>
</lg>
<p>atra klinnagaṇḍavipūyāviṣṭhitavarcaḥ padānāṃ ghṛṇāvadarthāntaram ||</p>
<div type="commentary">
  <p><q>bāṣpeti</q> | vipūyo muñjaḥ | viśeṣeṇa sthito viṣṭhitaḥ smitavarco hāsyatejaḥ | tava kapolau dṛṣṭvā puraḥsthitastava priya īṣaddhāsyaṃ kurvan kapolayorhāsyajyotsnayā pūjāṃ karotītyarthaḥ | anyatra bāṣpeṇoṣmaṇā klinno mṛdūbhūtaḥ gaṇḍo vraṇaḥ | viśiṣṭaḥ pūyo vipūyastena pāṇḍaraḥ | viṣṭito viṣṭhā saṃjātāsya | varcaḥ purīṣam | yatsmaraṇādbāṣpādīnāṃ ghṛṇāvati vṛttistadeva pṛthakkṛtyāha—atra klinneti ||</p>
</div> <!-- commentary !-->
<p>ghṛṇāvatsmṛtiheturyathā—</p>
<lg type="udāharaṇa" n="1.17.24">
  <l>‘pratyārdrayanto rụ̄dhāni madaneṣuvraṇāni naḥ |</l>
  <l>hṛdayakledayantyete purīṣaṇḍamahaddrumāḥ || 24 ||’</l>
</lg>
<p>atra rūḍhavraṇakledapurīṣaṇḍapadānāṃ ghṛṇāvatsmṛtihetutvam ||</p>
<div type="commentary">
  <p><q>pratyārdrayanta iti</q> | anyonyalagno vṛkṣasamūhaḥ ṣaṇḍaḥ | rụ̄dhānītyanena madaneṣuvraṇānāṃ viśeṣitatvāt | madaneṣubhāgamapahāya vraṇabhāgamātreṇa rūḍhavraṇasmṛtirbhavantīpadādeveti vivakṣitavān | purīṣaṇḍaśabde purīṣetyekadeśaḥ ||</p>
<p>tadevaṃ padadoṣāṃllakṣayitvā kramaprāptavākyadoṣā lakṣaṇīyā iti tānvibhajate—</p>
</div> <!-- commentary !-->
<lg type="kārikā" n="1.18">
  <l>śabdahīnaṃ kramabhraṣṭaṃ visaṃdhi punaruktimat |</l>
  <l>vyākīrṇa vākyasaṃkīrṇamapadaṃ vākyagarbhitam || 18 ||</l>
</lg>
<pb n="018"/>
<lg type="kārikā" n="1.19">
  <l>dve bhinnaliṅgavacane dve ca nyūnādhikopame |</l>
  <l>bhagnacchandoyatī ca dve aśarīramarītimat || 19 ||</l>
</lg>
<lg type="kārikā" n="1.20">
  <l>vākyasyaite mahādoṣāḥ ṣoḍaśaiva prakīrtitāḥ |</l>
</lg>
<div type="commentary">
  <p><q>śabdahīnamiti</q> | uktenaiva prayojanenāsamāsadvandvagarbhabahuvrīhisamāsau | evaṃ guṇādivibhāgavākyeṣvapi prayojanamavaseyam | bhinnaliṅgavacane ityādau tu dvandvalakṣaṇasya samāsasya pūrvavartināṃ bhinnādipadānāṃ pratyekamanvayaḥ | yamanaṃ yatiriti bhagnacchando bhagnayatiriti kecit | tathā ca vyatikīrṇo 'rthaḥ syāt | arītimaditi | rītirasyāstīti nityayoge matup | nityayogapratipādanaṃ hi dūṣakatābījoddhāṭanāyopapadyate | ata eva bahuvrīhau lāghavaṃ tatra nādaraḥ ||</p>
</div> <!-- commentary !-->
<lg type="kārikā" n="1.20">
  <l>athaiṣāṃ lakṣma saṃkṣepātsanidarśanamucyate || 20 ||</l>
</lg>
<p>asādhuvadasādhumattvasya prāthamyāllakṣaṇamāha—</p>
<lg type="kārikā" n="1.21">
  <l>ucyate śabdahīnaṃ tadvākyaṃ yadapaśabdavat |</l>
</lg>
<p>yathā—</p>
<lg type="udāharaṇa" n="1.21.25">
  <l>
    <seg type="pāda">‘nīrandhraṃ gamitavati kṣayaṃ pṛṣatkai-</seg>
    <seg type="pāda">rbhūtānāmadhipatinā śilāvitāne |</seg>
  </l>
  <l>
    <seg type="pāda">gāṇḍīvī kanakaśilānibhaṃ bhujābhyā-</seg>
    <seg type="pāda">mājaghne viṣamavilocanasya vakṣaḥ || 25 ||’</seg>
  </l>
</lg>
<p>atra gamitavatīti ktavatoḥ karmaṇi, ājaghna iti ātmanepadasyākhāṅgakarmaṇi prayogādapaśabdau | tau ca śilāvitānatryakṣavakṣaḥsaṃbandhādvākyadoṣau jāyamānau asādhunāmnaḥ padadoṣādbhidyete ||</p>
<div type="commentary">
  <p><q>ucyata iti</q> | apaśabdatvaṃ pada eva niyataṃ vākye saṃskāraprasakterabhāvādapaśabdatvaṃ na vākyadūṣaṇam | tathā hi—‘kartari kṛt’ iti niyamātkarmaṇi ktavaturasādhuḥ | ‘akarmakācca’ ityanuvṛttau ‘āṅo yamahanaḥ’ ityātmanepadamakarmaka eva prāptaṃ 'svāṅgakarmakācca’ iti vākyaikavākyatāparyālocanayāsvāṅgakarmaṇyasādhuḥ kathaṃ vākyadūṣaṇatā | nahi vākyāntaḥ pātitāmātreṇa sā yujyate 'tiprasaṅgādityāśaṅka‌yoktam | tau <pb n="019"/>ceti | nahi yathā bādhṛdhātuḥ parasmaipadānta ityevāsādhutvam, tathātra padāntarasaṃnidhānāpekṣatve 'dhyavasīyate | bhūtānāmadhipatinā śilāvitāna iti yāvannānusaṃdhīyate tāvadgamitavatīti kiṃ kartari karmaṇi veti saṃdehānivṛtteḥ | tathā gāṇḍīvī viṣamavilocanasya vakṣa ityetāvatpratītya kathamājaghna ityasvāṅgakarmaṇi ātmanepadamadhyavasānayogyam | iyameva hi vākyadoṣatā yadanekapadanirūpyatā nāma vādhatītyatrāpi kiṃ bādhaśabdāt kvibantāttip, uta bādhṛdhāturiti saṃdeha iti kudeśyam | skandhādipadasaṃnidhāne 'pi tasyānivṛtteḥ | ‘tena tvāmanunāthate kucayugam—‘ ityādikamatratyamudāharaṇaṃ pramādāt kāvyaprakāśakṛtā padadoṣeṣu likhitam | yathā ca | ‘udapūtitaḥ ko na hīyate’ iti rudraṭena | tatra hi ‘apādāne cāhīyaruhoḥ’ iti tasipratyayaniṣedhaḥ | sa ca padāntarasaṃnidhānenaiveti svayamālocanīyam | śilāvitānatryakṣavakṣa ityupalakṣaṇam | adhipatigāṇḍīviśabdāvapi boddhavyāviti ||</p>
</div> <!-- commentary !-->
<lg type="kārikā" n="1.21">
  <l>kramabhraṣṭaṃ bhavedārthaḥ śābdo vā yatra tatkramaḥ || 21 ||</l>
</lg>
<p>yathā—</p>
<lg type="udāharaṇa" n="1.21.26">
  <l>‘turaṅgamatha mātaṅgaṃ prayacchāsmai madālasam |</l>
  <l>kāntipratāpau bhavataḥ sūryācandramasoḥ samau || 26 ||’</l>
</lg>
<p>atra mātaṅgamatha turaṅgamiti vaktavye turaṅgamatha mātaṅgamityarthaḥ | kāntipratāpau coktvā sūryācandramasoḥ samāviti śābdaḥ kramabhraṃśo lakṣyate ||</p>
<div type="commentary">
  <p><q>kramabhraṣṭamiti</q> | arthādāgataḥ krama ārthaḥ | śab‍dādāgataḥ śāb‍da | arthakamabhraṃśaḥ kathaṃ śab‍dadūṣaṇamata āha—iti vaktavya iti | mātaṅgo dīyatāmatha taddānasāmarthyaṃ nāsti tadā turaṅga iti vaktavye racanāvaiparītyamātramatrāparādhyati | nārtha iti yuktā śab‍dadoṣatā ||</p>
</div> <!-- commentary !-->
<lg type="kārikā" n="1.22">
  <l>visaṃhito virūpo vā yasya saṃdhirvisaṃdhi tat |</l>
</lg>
<p>yathā—</p>
<lg type="udāharaṇa" n="1.22.27">
  <l>‘meghānilena amunā etasminnadrikānane |</l>
  <l>mañjaryudgamagarbhāsau tarvālyurvī vidhūyate || 27 ||’</l>
</lg>
<pb n="020"/>
<p>atra meghānilena amunā etasminnasaṃhitayā vivakṣāmītyabhisaṃdhānaṃ visaṃgiḥ | mañjaryudgamagarbhāsau ityādau tu virūpasaṃdhānaṃ visaṃdhiḥ ||</p>
<div type="commentary">
  <p><q>visaṃhita iti</q> | viśabdo vigamaṃ vaiparītyaṃ ca dyotayati | tenārthadvayaṃ saṃpadyate | ‘paraḥ saṃnikarṣaḥ saṃhitā' | tayā tatkāryaṃ lakṣyate | saṃdhānaṃ saṃdhiḥ | ardhamātrākālavyavadhānaṃ | tathā ca—saṃhitākāryaśūnyaṃ saṃdhānaṃ yatretyarthaḥ | ‘saṃhitaikapade nityā’ iti samayādanyatra vikalpaḥ | tato nāsaṃdhāvantarbhāvaḥ | vairūpyaṃ dvividham | durvacakatvam, aślīlatvaṃ ca | tatrādyamupalakṣaṇatayodāhṛtam | dvitīyaṃ yathā—‘uḍḍīya gagane dūraṃ calan ḍāmaraceṣṭitaḥ | ayamutpatate patrī tato 'traiva ruciṃ kuru ||’ nanu yadi saṃdhikārya vaikalpikaṃ kathamatra doṣa ityata āha—na saṃhitāmiti | yadi saṃhitāpratiṣedhaḥ syāttadā sakṛdvisaṃdhikaraṇena tathāvairūpyaṃ bhavatīti kaveraparādho na saṃbhāvyate, yadi tu pratiṣedho nāsti asakṛdvopādānaṃ tadā vyaktavairūpyapratibhāsātkathaṃ na doṣa ityarthaḥ | na vivakṣāmityupalakṣaṇam | vivakṣāyāmapyasakṛtprayogo virasa eva | yathā—‘tata udita udārahāvahārī’ iti | viśeṣaṃ vaiśeṣike vakṣyāmaḥ ||</p>
</div> <!-- commentary !-->
<lg type="kārikā" n="1.22">
  <l>padaṃ padārthaścābhinnau yatra tatpunaruktimat || 22 ||</l>
</lg>
<p>yathā—</p>
<lg type="udāharaṇa" n="1.22.28">
  <l>‘utkānunmanayantyete gambhīrāḥ stanayitnavaḥ |</l>
  <l>ambhodharāstaḍitvanto gambhīrāḥ stanayitnavaḥ || 28 ||</l>
</lg>
<p>atra utkānunmanayantītyarthapunaruktam | gambhīrāḥ stanayitnava iti śabdapunaruktam ||</p>
<div type="commentary">
  <p><q>padaṃ padārthaścābhinnāviti</q> | padamabhinnamabhinnatātparyābhidheyamiti viśeṣaḥ | tena tātparyabhede lāṭānuprāso 'bhidheyamede yamakaṃ ca na doṣaḥ | padārtho 'bhinnaparyāyaśabdopātta iti śeṣaḥ | tena pūrvasmādviśeṣaḥ | svābhidheyatātparyakapadāvṛttiḥ paryāyopādānaṃ ca dvayamapi śabdapunaruktamiṣyate | tathā ca pāramarṣaṃ sūtram—‘śabdayoḥ punarvacanaṃ punaruktamanyatrānuvādāt’ iti | yuktaṃ caitat | ekasyābhidheyasya dvirabhidhānaṃ doṣaḥ | taccābhidhānaṃ tenaiva padena paryāyeṇa vā saṃbhavatīti śabdamādāyaiva tasya vyavasthā punaruktiratraiva pade bhavati, tatko 'tra matvartha ityata uktam—yatra taditi | yatra samudāye 'vayavaḥ punaruktarūpaḥ sa matubarthaḥ | ata eva nānāpadanirūpaṇīyatayā <pb n="021"/>vākyadūṣaṇamiti sphuṭo 'rthaḥ | vikalpitaṃ cedaṃ lakṣaṇamekasyaiva dūṣaṇadhurārohaṇakṣamatvāt | saṃkṣepārthaṃ tvekamudāharaṇam | arthamādāyaiva punarabhidhānaṃ punaruktamiti vibhāvayituṃ lakṣaṇakramavaiparītyena prathamamarthapunaruktamudāhṛtamityāśayavān | vyākhyāne 'pi tameva kramamādriyamāṇa āha—atrotkāniti | utka unmanāḥ | unmanayantīti unmanasaṃ kurvantīti ṇici iṣṭhavadbhāve ṭilope ca rūpam | ambhodharā iti viśeṣyapadam | śeṣāṇi viśeṣaṇāni—gambhīrā māṃsalāḥ, stanayitnavaḥ śabdāyamānāḥ, taḍitvantaḥ prakṛṣṭataḍidyuktāḥ ||</p>
</div> <!-- commentary !-->
<lg type="kārikā" n="1.23">
  <l>vyākīrṇaṃ tanmitho yasminvibhaktīnāmasaṃgatiḥ |</l>
</lg>
<p>yathā—</p>
<lg type="udāharaṇa" n="1.23.29">
  <l>‘daṇḍe cumbati padminyā haṃsaḥ karkaśakaṇṭake |</l>
  <l>mukhaṃ valguravaṃ kurvaṃstuṇḍenāṅgāni ghaṭṭayan || 29 ||’</l>
</lg>
<p>atra karkaśakaṇṭake daṇḍe 'ṅgāni ghaṭṭayan haṃsaḥ padminyā mukhaṃ cumbatīti vaktavye yathānirdiṣṭarūpe vighaṭṭitavibhaktikayuktitvāvdyākīrṇam ||</p>
<div type="commentary">
  <p><q>vyākīrṇaṃ taditi</q> | padānāmakleśe 'pyarthapratītihetubhūtākāṅkṣāvadvibhaktivyavadhānādanākāṅkṣitavibhaktisaṃnidhānācca nāhatyapadāni viśiṣṭārthajñānajananasamarthāni bhavanti | vilakṣaṇalakṣaṇakleśapadāni bhramakarāṇīti vadatāmārādhyānāmayamevābhiprāyo voddhavyaḥ | vibhaktivyavadhānamātrakṛtastu kleśaḥ prāyeṇa padaikavāk‍yatāyāmutpadyate | daṇḍa iti | ādhāravibhaktirādheyavibhaktimapekṣate, na tu cumbatīti kriyāvibhaktim | sāpi kārakavibhaktimākāṅkṣati | padminyā iti saṃvandhavibhaktikameva tatra boddhavyam | kleśena yo 'trāvagamyate tamabhimatamarthamāvedayati—atra karkaśeti | ata eva nāpārthakatvena saṃkaraḥ samudāyārthasya pratīyamānatvāt | asti kaściduccāraṇayorviśeṣo yena vākyārthapratītiḥ kkacidāhatya bhavati | kkacittu neti sa eva viśeṣaḥ | saṃnidhānaṃ vyavadhānamiti vyākhyāyate | kāryadarśanādarśanābhyāṃ connīyata ityāśayavānāha—<note>ayaṃ pratīko mūle tu nopalabhyate, tena kadācidayaṃ pratīkapāṭhaḥ prakṣipto bhavet</note>yethoktarūpeṇeti(?) ||</p>
</div> <!-- commentary !-->
<lg type="kārikā" n="1.23">
  <l>vākyāntarapadairmiśraṃ saṃkīrṇamiti tadviduḥ || 23 ||</l>
</lg>
<pb n="022"/>
<p>yathā—</p>
<lg type="udāharaṇa" n="1.23.30">
  <l>‘kāaṃ khāaï khuhio kūraṃ phellei ṇibbharaṃ ruṭṭho |</l>
  <l>suṇaaṃ geṇhaï kaṇṭhe hakkeia ṇattiaṃ ṭhero || 30 ||’</l>
</lg>
<lg type="chāyā" ref="1.23.30">
  <l>[kākaṃ khādati kṣudhitaḥ kūraṃ phellati nirbharaṃ ruṣṭaḥ |</l>
  <l>śvānaṃ gṛhṇāti kaṇṭhe hakkāyati naptāraṃ sthaviraḥ ||]</l>
</lg>
<p>atra kākaṃ kṣipati, kūraṃ khādati, kaṇṭhe naptāraṃ gṛhṇāti, śvānaṃ bhīṣayate, ityādau<note>ṭīkādarśanena ‘iti vaktavye’ iti bhavet</note> vaktavye yathoktapadavinyāsaḥ saṃkīryate ||</p>
<div type="commentary">
  <p><q>vākyāntarapadairiti</q> | vākyāntarasaṃvalitāni padāni vākyāntaramanupraviśya tathā pratītiṃ vighnanti, yathā samudāya eva dūṣito bhavati || kākamiti | kūraṃ bhaktaṃ
kṣudhitaḥ khādati, kākaṃ ca nirbharaṃ ruṣṭaḥ san kṣipati, śvānaṃ ca nivārayati, naptāraṃ ca kaṇṭhe gṛhṇāti sthavirajātiḥ || ākāṅkṣākrameṇa kiṃcitpadaṃ kasyacidvākyasya saṃbaddhamiti jñāyata eva | tadāha—atra kākaṃ kṣipatīti | śabdadoṣatvaṃ prakāśayati—iti vaktavya iti | yathoktapadavinyāsa ityanena saṃkīryata ityasyārtho vivakṣitaḥ | evaṃprakāraḥ saṃkara ityarthaḥ | vijātīyasaṃvalane loke saṃkaravyavahāraḥ ||</p>
</div> <!-- commentary !-->
<lg type="kārikā" n="1.24">
  <l>vibhinnaprakṛtisthādi padayuk‍tyapadaṃ viduḥ |</l>
</lg>
<p>yathā—</p>
<lg type="udāharaṇa" n="1.24.31">
  <l>‘āujja<note>‘jjhi’ iti saṭīkapustakapāṭhaḥ</note>a piṭṭiae jaha kukkuli ṇāma majjha bhattāle |</l>
  <l>pekkhantaha lāulakaṇṇiāha hā kassa kandemi || 31 ||’</l>
</lg>
<lg type="chāyā" ref="1.24.31">
  <l>[āvarjya pīḍyate yathā kukkuro nāma mama bhartā |</l>
  <l>prekṣaṃta rājakulakarmakarā ahaha kasya krandāmi ||]</l>
</lg>
<p>tadetatprakṛtisthakomalakaṭhorāṇāṃ nāgaropanāgarāṇāṃ grāmyāṇāṃ vā padānāmayukterapadam ||</p>
<div type="commentary">
  <p><q>vibhinneti</q> | ṣọdhā padaṃ bhavati—prakṛtistham, komalam, kaṭhoram, grāmyam, nāgaram, upanāgaraṃ ca | tatrānekadīrghasvarakṛtagauravamekasaṃyogakṛtagauravaṃ padaṃ prakṛ-<pb n="023"/>tistham | yathā—nīhāratārānīkāśasārasītyādi, hastapallavakaṅkaṇakarpūrādi ca | yathā ca—pāḍiva āmāṇa siṇivaṃ ālagoletyādi, tyajjhatujjhaüttāvilavihatthatiacchetyādi ca | ekasvarakṛtagauravaṃ guruśūnyaṃ vā komalam | kareṇutārakasarojanikarādi, madhuramasṛṇasarasasaraletyādi ca | yathā—nīhārabāṇa ivāṇaveṇītyādi, parakualaḍahataliṇetyādi ca | sānusvāravisargadīrghasvarakṛtagauravaṃ saṃyogabahulaṃ vākkaṭhoram | yathā śuddhaṃ payaḥ pācayāṃbabhūva tā piba, āhiṣātāmityatra | acchācchatatrasthavyụ̄dhoraskapracchannetyādi ca | yathā ca—ā ī i e ityādi | uppicchaüppupuaekkamekkamityādi ca | prasiddhimādāya grāmyāditrayaṃ bhavati | prasiddhistridhā | sārvalaukikī, paṇḍitajanagāminī, tadupajīvitricaturalaukikagāminī ceti | tatra sarvalokaprasiddhaṃ grāmyam | deśīpadāni sarvāṇyeva saṃskṛteṣu hastavivāhabhaginīhārakaṅkaṇādikam, tuṃbha aṃbha haliddāsāhajjādikaṃ ca | etadapabhraṃśasamānaprasiddhikamatiprasiddhaṃ ceti gīyate | grāmyavaiparītyena nātiprasiddhaṃ nāgaraṃ nagareṇopamitamiti kṛtvātiprasiddhābhāvenopamā | idameva nātyaprasiddhamupanāgaramityucyate | yathā—ādyāśakiṃśārukhuralīlātaṅketyādi, sudevaacchevaguppantī vivalāā ityādi ca | śṛṅgāraprakāśe tu bhāṣāṇāmapi bhedo padamityuktam | iha tu śabdajātyaucityāvivecanena gatamiti granthakarturāśayaḥ | tadevaṃ sthite pratipadaṃ kavīnāṃ ko 'pi kramo nirvāhyo na tvakasmādevālūnaviśīrṇabhāvo vidheyaḥ | tadidamāha—vibhinnetyādi | yuktirucitā yojanā sā prakṛtisthādīnāṃ vibhinnānyathānītātyuktiriti yāvat | etadvakṣyati—ayukteriti || āujjhia iti | āvarjya keśeṣu namayitvā | ‘āujjhie’ iti pāṭhe nirbhartsya | piṭṭiae tāḍyate | jaha kukkuli yathā kurkurī nāmaśabdaḥ prākāśye prakāśameva tāḍitamityarthaḥ | majjha bhattāle mama bhartā | pekkhantaha lāulakaṇṇiāha | anādare paṣṭhī | rājakulaniyuktān prekṣamāṇānanādṛtyetyarthaḥ | hāśabdaḥ khede | kasya krandāmi | kasya phūtkarormātyarthaḥ | atra prathame pāde āujjhie, ityupanāgaraṃ prakṛtisthaṃ ca | ‘āujjhī’ iti pāṭhe grāmyaṃ prakṛtisthaṃ ca | bhattāla ilyapi tathā | tṛtīyapāde pekkhantaheti kaṭhoramupanāgaraṃ ca | rāulakaṇṇiāheti grāmyaṃ prakṛtisthaṃ ca | heti grāmyaṃ komalaṃ ca | kasseti prakṛtisthamupanāgaraṃ ca | kandemīti grāmyaṃ prakṛtisthaṃ ca | tadihaikarūpa eva karmakaravadhūlakṣaṇe grāmye vaktari ekarūpa eva vākyārthe sarvadoṣatirodhāyakarasadīptyabhāve ca yathā bhāṣāṇāṃ vyatikaro dūṣaṇaṃ tathā grāmyādīnāmiti sahṛdayamātravedyaścāyaṃ panthā ityavahitairbhavitavyam | eteṣāṃ ca <pb n="024"/>svarūpaṃ svayameva guṇībhāvaprastāve leśataḥ prakāśayiṣyati teneha saṃkṣiptavān | naivaṃvidhaḥ kadāpi vyatikaro mahākavigirāmājānikaḥ pravartate | tathā hi—‘tyajato maṅgalakṣaume dadhānasya ca valkale | dadṛśurvismitāstasya mukharāgaṃ samaṃ janāḥ ||’ atra prathamādiṣu pādeṣu kṣaumacīravismitarāgapadāni upanāgarāṇi śeṣāṇi grāmyāṇi | pratipādaṃ ca prakṛtisthakomalābhyāmeva nirvāhaḥ | evamanyatrāpi pratyekaṃ dvandvasamudāyaiḥ pratipādamupakramopasaṃhāranirvāhakramaḥ svayamupalakṣaṇīya ityāstāṃ tāvat |</p>
</div> <!-- commentary !-->
<lg type="kārikā" n="1.24">
  <l>vākyāntarasagarbhaṃ yattadāhurvākyagarbhitam || 24 ||</l>
</lg>
<p>yathā—</p>
<lg type="udāharaṇa" n="1.24.32">
  <l>‘yogyo yaste putraḥ so 'yaṃ daśavadana lakṣmaṇena mayā |</l>
  <l>rakṣainaṃ yadi śaktirmṛtyuvaśaṃ nīyate vivaśaḥ || 32 ||’</l>
</lg>
<p>atra yogyo yaste putro lakṣmaṇena mayā mṛtyuvaśaṃ nīyata iti vākyasya rakṣainaṃ yadi śaktiriti vākyāntareṇa sagarbhatvādgarbhitam ||</p>
<div type="commentary">
  <p><q>vākyāntareti</q> | madhyapraviṣṭaṃ vākyaṃ pūrvottarabhāgābhyāmekībhūtasya garbhāyamāṇamekakharasaprasūtāṃ pratītiṃ vighnayadātmanā sahaiva samudāyavirasakakṣāmārohayati | vākyāntaravākyasya viśeṣo vivakṣitaḥ pratītivyavadhāyaka iti yāvat || yogya iti | mayeti | kārakavibhakteḥ kriyākāṅkṣaṇaśīlāyāstāmasaṃgamayya madhya rakṣainaṃ śaktirityetāvatā garbhasthānīyena virasīkaraṇamityāha—atra yogyo ya iti | evaṃ vākyarūpatābhaṅgahetūndoṣānabhidhāya tatraiva kāvyabhāvapratyūhahetavo 'bhidhātavyāste ca guṇabhaṅgadvārakāḥ, alaṃkārabhaṅgadvārakāḥ, chandobhaṅgadvārakāḥ, yatibhaṅgādvārakāśceti caturdhā viprathante | tataśca yadyapi prathamaṃ guṇabhaṅgadvārakā vaktumucitāstathāpi teṣāṃ bahutvāddurūhatvācca sūcīkaṭāhanyāyena paścātkaraṇamalaṃkārabhedādiṣu ca madhye pratiyogidvārālaṃkārabhaṅgasya prādhānyamiti taddvārā doṣāṃllakṣayati ||</p>
</div> <!-- commentary !-->
<lg type="kārikā" n="1.25">
  <l>yatropamā bhinnaliṅgā bhinnaliṅgaṃ taducyate |</l>
  <l>bhavettadbhinnavacanaṃ yadbhinnavacanopamam || 25 ||</l>
</lg>
<p>yathā—</p>
<lg type="udāharaṇa" n="1.25.33">
  <l>‘avigāhyo 'si nārīṇāmananyavacasāmapi |</l>
  <l>viṣamopalabhinnormirāpagevottitīrṣataḥ || 33 ||’</l>
</lg>
<pb n="025"/>
<p>atrāpageva tvamavigāhyo 'sīti liṅgabhedaḥ | nārīṇāmuttitīrṣata iti liṅgabhedo vacanabhedaśca | tadidaṃ dvayorekamevodāharaṇam ||</p>
<div type="commentary">
  <p><q>yatropameti</q> | upamāgrahaṇamupalakṣaṇamityagre vakṣyāmaḥ | upamā upamitiḥ sādṛś‍yabhinnopamānavācina upameyavācinaśca liṅgaṃ strīpuṃnapuṃsakaṃ yasya sā tathoktā | evaṃ bhinnavacanopamamityatrāpi vyākhyeyam || avigāhyo 'sīti | avigāhyatāmātramatra sādṛś‍yaṃ vivakṣitametadupayuktameva viśeṣaṇamupamānopameyayorupādānayogyamityakasmādeva vikṛtavacanabhedanibandhanaḥ prayojanamākāṅkṣati | tathā tadanusaṃdhānapravaṇasya prakṛtapratītirācchādyata iti dūṣaṇasiddhiḥ | etena dūṣaṇatā vyākhyātā | vibhāgavākye sahitāvasthayoruddeśādiha ca militayorudāharaṇāttathābhāvo doṣatvamiti bhrāntiṃ nirasyati—tadidamiti | ekamudāharaṇaṃ natvekaḥ saṃmitra upādhiḥ pratyekameva tvasti samarthatvādityarthaḥ | etadevānusaṃdhāya vibhāgavākye dve padam ||</p>
<p>tatkimudāharaṇasya saṃkīrṇatvameva netyāha—</p>
</div> <!-- commentary !-->
<p>atha bhinnaliṅgasyaiva yathā—</p>
<lg type="udāharaṇa" n="1.25.34">
  <l>‘vāpīva vimalaṃ vyoma haṃsīva dhavalaḥ śaśī |</l>
  <l>śaśilekheva haṃso 'yaṃ haṃsāliriva te yaśaḥ || 34 ||’</l>
</lg>
<p>bhinnavacanasyaiva yathā—</p>
<lg type="udāharaṇa" n="1.25.35">
  <l>‘sarāṃsīvāmalaṃ vyoma kāśā iva sitaḥ śaśī |</l>
  <l>śaśīva dhavalā haṃsī haṃsīva dhavalā diśaḥ || 35 ||’</l>
</lg>
<div type="commentary">
  <p><q>atha bhinnaliṅgasyaiveti</q> | dvayamapi nigadavyākhyātam ||</p>
<p>jātipramāṇadharmato nyūnatā upamānasya nyūnopamatvam | tatra jātipramāṇanyūnatārthadoṣaḥ | dharmanyūnatā tu dharmābhidhāyakapadanyūnatālakṣaṇāśabdadoṣa eva | etenādhikatvaṃ vyākhyātamityāśayavānāha—</p>
</div> <!-- commentary !-->
<lg type="kārikā" n="1.26">
  <l>nyūnopamamiha nyūnamupamānaviśeṣaṇaiḥ |</l>
</lg>
<p>yathā—</p>
<lg type="udāharaṇa" n="1.26.36">
  <l>‘saṃhaacakkavāajuā viasiakamalā muṇālasaṃcchaṇṇā |</l>
  <l>vāvī vahu vva roaṇavilittathaṇaā suhāvei || 36 ||’</l>
</lg>
<pb n="026"/>
<lg type="chāyā" ref="1.26.36">
  <l>[saṃhatacakravākayugā vikasitakamalā mṛṇālasaṃcchannā |</l>
  <l>vāpī vadhūriva rocanāviliptastanī sukhayati ||]</l>
</lg>
<p>atra netrabāhūpamāpadānāṃ vadhūviśeṣaṇatvenānuktatvādidaṃ nyūnopamam ||</p>
<div type="commentary">
  <p><q>nyūnopamamiheti</q> | ihaśabdo yeṣu madhyeṣūpamānasya stokaviśeṣaṇatayopameyanyūnetyuktaṃ tathādhikopamamiti vakṣyati—saṃhatetyādi | atra cakravākayugopamānamapadameva paramupāttama | rocanāviliptastanītyanena kamalasyopamānaṃ netrapadaṃ mṛṇālasyopamānaṃ bāhupadaṃ ca nopāttaṃ tadapi ca saviśeṣaṇamupādeyaṃ bhavati | yena vikāsādisamabhivyāhārasāmañjasyamapi syāditi | padānāmiti bahuvacanābhiprāyaḥ | ata eva dharmāṇāmekanirdeśe 'nyasaṃvitsāhacaryāditi nāvatarati vyabhicārāt | kimarthaṃ tasyopamānamanusaṃdheyamityapi na vācyam | mātrāpi nānarthikā kavinopādeyeti sāhityavidāmnāyavyavasthitāvupameyaviśeṣaṇasyopamānaviśeṣaṇatayā prayojanacintāyāṃ pūrvavadeva pratītipratyūhasya sulabhatvādanuktatvāditiśabdapradhānakatāmācaṣṭe | evamuttaratra ||</p>
</div> <!-- commentary !-->
<lg type="kārikā" n="1.26">
  <l>adhikaṃ yatpunastaiḥ syāttamāhuradhikopamam || 26 ||</l>
</lg>
<p>yathā—</p>
<lg type="udāharaṇa" n="1.26.37">
  <l>‘ahiṇavamaṇaharaviraïavalaavihūsā vihāi ṇavavahuā |</l>
  <l>kundalaevva samupphullagucchapariṇittabhamaragaṇā || 37 ||’</l>
</lg>
<lg type="chāyā" ref="1.26.37">
  <l>[abhinavamanoharaviracitavalayavibhūṣā vibhāti navavadhūḥ |</l>
  <l>kundalateva samutphullagucchapariṇīyamānabhramaragaṇā ||]</l>
</lg>
<p>idaṃ bhramaragaṇasyopamānaviśeṣaṇasyādhikyādadhikopamānam ||</p>
<div type="commentary">
  <p><q>adhikamiti</q> | yadyapyekasya viśeṣaṇādhikye viśeṣaṇanyūnatve vānyaviśeṣaṇasya nyūnādhikabhāvo niyatastathāpyupamānagatameva dvayaṃ nirūpyate | tatra hi dṛṣṭamupameye pratibimbakalpamupasthāpyate tenānto nopameye tayornirūpaṇamiti ||</p>
</div> <!-- commentary !-->
<lg type="kārikā" n="1.27">
  <l>bhagnacchanda iti prāhuryacchandobhaṅgavadvacaḥ |</l>
</lg>
<p>yathā—</p>
<lg type="udāharaṇa" n="1.27.38">
  <l>‘yasminpañca pañcajanā ākāśaśca pratiṣṭhitaḥ |</l>
  <l>tameva dhīro vijñāya prajñāṃ kurvīta brāhmaṇaḥ || 38 ||’</l>
</lg>
<pb n="027"/>
<p>atra pañcamavarṇasya laghoḥ sthāne guroḥ karaṇācchandobhaṅgaḥ ||</p>
<div type="commentary">
  <p><q>bhagnacchanda iti</q> | vācāṃ śravyo 'vacchedaś‍chandastasyaivopamānayuktādayastenaiva gurulaghuniveśakrameṇa śravyatā bhavatītyāśayāt | tasya viparyāsaś‍chandobhaṅgo vyakta eva vairasyahetuḥ prāhuriti | pañcodāharaṇatvāvacchedaviparyāsatve ca bhagnavṛttavyavahārādidameva nimittamasyāvadhāryata ityarthaḥ | pañceti | pañcajanāḥ puruṣāste devapitṛgandharvarākṣasāsurabhedātpañca | athavā niṣādapañcamabrāhmaṇādicatuṣṭayabhedāt | tamevātmānaṃ brahmāparaparyāyaṃ vijñāya śravaṇamanananididhyāsanairupāsya prajñāṃ prakṛṣṭaṃ jñānaṃ sākṣātkurvīta || atra pañcamavarṇasyeti | ‘pañcamaṃ laghu sarvatra saptamaṃ dvicaturthayoḥ | ṣaṣṭhaṃ guruṃ vijānīyāccheṣāstvaniyatā matāḥ ||’ ityanuṣṭupa‍chandaso lakṣaṇam ||</p>
</div> <!-- commentary !-->
<lg type="kārikā" n="1.27">
  <l>asthāne viratiryasya tattu bhagnayatīṣyate || 27 ||</l>
</lg>
<p>yathā—</p>
<lg type="udāharaṇa" n="1.27.39">
  <l>‘brahmendropendrādigīrvāṇavandyo bhaktānāṃ bhūyācchriye candracūḍaḥ |</l>
  <l>strīṇāṃ saṃgītaṃ samākarṇayanketūdastāmbhodaṃ sadadhyāsta īśaḥ || 39 ||’</l>
</lg>
<p>atra caturthasthāne yatau kartavyāyāṃ tadanyatra yatikaraṇādbhagnayatīdam ||</p>
<div type="commentary">
  <p><q>asthāna iti</q> | śravyaḥ paṭhiti vicchedo yatirvicchidya vicchidya paṭhyamānā bhāratī svadate | śravyatopalakṣaṇārthaṃ ca dvimunivedādisaṃjñayā tatra tatra vivicyate | tathā cāsti kaścidviśeṣo yena kriyamāṇāpi viratirna saubhāgyapadaṃ puṣyati | sa ca viśeṣo nāma bhāgabhedo 'svarasaṃdhikṛtaśca prāyeṇa eteṣāṃ svabhāvaviśeṣādeva sthāne kriyamāṇāpi viratiranyatraiva paraṃ prakāśate | na tatra kathaṃcana saubhāgyamunmīlayati | sthānaparibhāṣayā vyāvartitatvāt | tadidamuktam—asthāna iti | vāmano 'pyāha—‘virasavirāmaṃ kaṣṭam’ iti | sado gṛharūpā sabhā ketūdastāmbhodaṃ dhvajadaṇḍotkṣiptajaladharamityuccaistvam| ‘vedacchedā śālinī mo 'tha tau gau’ ityupalakṣaṇaṃ śravyarateḥ | atra dvitīyapāde dhātubhāgabhedaḥ śeṣapādatraye nāmabhāgabhedāḥ | na cātra svarasaṃdhānamastīti ||</p>
</div> <!-- commentary !-->
<lg type="kārikā" n="1.28">
  <l>kriyāpadavihīnaṃ yadaśarīraṃ taducyate |</l>
</lg>
<p>yathā—</p>
<lg type="udāharaṇa" n="1.28.40">
  <l>‘selasuāruddhaddhaṃ muddhāṇābaddhabhuddhasasileham |</l>
  <l>sīsapariṭṭiagaṅgaṃ saṃjjhāpaṇaaṃ pamahaṇāham || 40 ||’</l>
</lg>
<pb n="028"/>
<lg type="chāyā" ref="1.28.40">
  <l>[śailasutāruddhārdhaṃ mūrdhābaddhabhugnaśaśilekham |</l>
  <l>śīrṣapariṣṭhitagaṅgaṃ saṃdhyāpraṇataṃ pramathanātham ||]</l>
</lg>
<p>kriyāpadābhāvādaśarīramidam ||</p>
<div type="commentary">
  <p><q>kriyāpadeti</q> | kriyetyupalakṣaṇam| pradhānapadahīnamiti boddhavyam | pradhānāvimarśe hi vākyaśarīrameva na niṣpannaṃ syāt || śaileti | vākye kriyāpradhānamiti darśane tatpadānupādānādatra pradhānāvimarśaḥ| śailasutayāvaruddhamardhaṃ yasya | muddhāṇo mūrdhā tatrābaddhā bhugnā śaśilekhā yena | śīrṣe pratiṣṭhā gaṅgā yena | yaśca saṃdhyāyai praṇatastaṃ pramathanāthaṃ pramathā gaṇāsteṣāṃ nātham | karmavibhakteḥ kriyāmantareṇācaritārthatvātkriyāyā namaskārarūpāyā vyabhicāreṇārthāpattiviṣayatānupapatteriti | asyāṃ ca gāthāyāṃ strīmayavyāpārarūpatā bhagavataḥ pratīyate iti rahasyamārādhyā manyante ||</p>
  <p>guṇabhaṅgadvārakadoṣanirūpaṇāvasaro 'yamityāśayavānāha—</p>
</div> <!-- commentary !-->
<lg type="kārikā" n="1.28">
  <l>guṇānāṃ dṛśyate yatra śleṣādīnāṃ viparyayaḥ || 28 ||</l>
</lg>
<lg type="kārikā" n="1.29">
  <l>arītimaditi prāhustattridhaiva pracakṣate |</l>
  <l>śabdārthobhayayogasya prādhānyātprathamaṃ tridhā || 29 ||</l>
</lg>
<lg type="kārikā" n="1.30">
  <l>bhūtvā śleṣādiyogena punastredhopajāyate |</l>
  <l>atra yaḥ śleṣasamatā saukumāryaviparyayaḥ || 30 ||</l>
</lg>
<lg type="kārikā" n="1.31">
  <l>śabdapradhānamāhustamarītimatidūṣaṇam |</l>
</lg>
<p>tatra—</p>
<lg type="kārikā" n="1.31">
  <l>viparyayeṇa śleṣasya saṃdarbhaḥ śithilo bhavet || 31 ||</l>
</lg>
<p>yathā—</p>
<lg type="udāharaṇa" n="1.31.41">
  <l>‘ālīyaṃ mālatīmālā lolālikalilā manaḥ |</l>
  <l>nirmūlayati me mūlāttamālamaline vane || 41 ||’</l>
</lg>
<p>atra bhinnānāmapi padānāmekapadatā pratibhāsaheturanatikomalo bandhaviśeṣaḥ śleṣaḥ | tadviparyayeṇa śabdapradhāno 'yaṃ śleṣaviparyayaḥ ||</p>
<pb n="029"/>
<div type="commentary">
  <p><q>guṇānāmiti |</q> samādhyādibhaṅgo 'pi tarhi doṣaḥ syādityata āha—śleṣādīnāmiti | śleṣaprasādasamatā saukumāryārthavyaktimādhuryakāntyudārataujasām | etadyogādvākyaṃ vakrarūpatāmāsādya kāvyavyapadeśaṃ labhate | teṣāṃ guṇānāṃ bhaṅgaḥ kāvyābhāsatvaparyavasāyī doṣaḥ | te ca śleṣādayo navaiva | teṣāmanyatamābhāve kāvyasyābhāsatvāt | teṣāṃ hi viparyaye rītiravaś‍yaṃ bhajyate | tasyā guṇavatpadaracanārūpatvāt | ata eva pānakarasanyāyena saṃbhūyacitrāsvādaparyavasānakṣamaṃ guṇasaṃvalanameva rītiriti locanakāraḥ | rītiḥ sārarūpatayā kāvyasyātmetyucyate | yathā citrasya lekhā uttuṅgapratyaṅgalāvaṇyonmīlanakṣamā, tathā rītiriti dvitīye vistaraḥ | tattridheti | taditi kākākṣigolakavatpūrvāparābhyāmabhisaṃbadhyate | yatra guṇānāṃ viparyayastadarītimat | tattridhetyarthaḥ | tridhābhūtaṃ bhūyastridhā pracakṣate | tena navabhedāḥ | tadetadvivṛṇoti—śabdārtheti | yogaśabdaḥ pratyekamanvīyate | śabdapradhānatvamarthānapekṣaśabdanirūpyatvam | vākyaguṇasya śleṣāditrayasya | evaśabdānapekṣārthanirūpaṇīyatvaṃ tādṛśasya kāntyāditrayasya | etenaujaḥprabhṛtitrikasyobhayapradhānatā vyākhyātā | tenāyamarthaḥ śabdārthobhayapradhānatayā sāmānyatastridhā bhūtvā śleṣāditrikavivakṣayā pratyekaṃ tridhā bhavatīti | teṣu śabdasya prāthamyāttatpradhānakaguṇabhaṅgaḥ prathamaṃ vivektavya ityāha—tatreti | arītimatīti nirdhāraṇe saptamī | jātyabhiprāyamekavacanam | viparyayeṇeti | śleṣaḥ saṃdhānaṃ ghaṭanamityanarthāntaram | na caitāvataiva guṇatvaṃ vākyamātrasādhāraṇatvāt | tena bahūnāmapi padānāmekatāpratibhāsahetutvamanatikomalatvaṃ ca viśeṣaṇamicchanti | viśeṣamarthaguṇakāṇḍe vakṣyāmaḥ | evaṃbhūtaviśeṣaṇaviparyāse śithilo bandho 'tikomalo vikīrṇaprāyaścetyarthaḥ | ālīyamityādau dantyavarṇaprāyatayātikomalatvaṃ vikīrṇatā ca vyaktaiva | nāsya nirūpaṇe kvacidapyarthāpekṣeti sphuṭayannāha—atra bhinnānāmiti | śleṣasya śabdapradhānatayā tadviparyayo 'pi śabdapradhāno bhavatītyāha—śabdapradhāno 'yamiti | anyataraviśeṣaṇahānāvapi śleṣābhāvo bhavatyeva | tena pūrvārdhasya leśata aikyapratibhānasaṃbhave 'pyatikomalatayā duṣṭatvam ||</p>
</div> <!-- commentary !-->
<lg type="kārikā" n="1.32">
  <l>bhavetsa eva viṣamaḥ samatāyā viparyayāt |</l>
</lg>
<p>yathā—</p>
<lg type="udāharaṇa" n="1.32.42">
  <l>‘kokilālāpavācālo māmeti malayānilaḥ |</l>
  <l>ucchalacchīkarācchācchanirjharāmbhaḥkaṇokṣitaḥ || 42 ||</l>
</lg>
<pb n="030"/>
<p>atra pūrvārdhasya mṛdubandhatvāduttarārdhasya ca gāḍhabandhatvātsamabandheṣu viṣamamiti viṣamo nāma śabdapradhānaḥ samatāviparyayo doṣaḥ ||</p>
<div type="commentary">
  <p><q>bhavediti</q> | sa eva saṃdarbho mṛdumadhyakaṭhoravarṇanirvyụ̄dhāstistro bandhajātayastatraikarūpe vākyārthe ekaiva jātirupādeyeti tadviparyāso vairāgyahetureva | utchalantaḥ śīkarā yasmāttathācchācchamatyaccham | dvayamapi nirjharāmbhoviśeṣaṇam | malayamārutasyoddīpanavibhāvabhūtasya varṇamātravairūpyamasyetyāśayavānāha—atra pūrvārdhasyeti | śabdapradhānatāmasya vivṛṇoti—samabandheṣviti ||</p>
</div> <!-- commentary !-->
<lg type="kārikā" n="1.32">
  <l>saukumāryaviparyāsātkaṭhora upajāyate || 32 ||</l>
</lg>
<p>yathā—</p>
<lg type="udāharaṇa" n="1.32.43">
  <l>‘asitartitugadricchitsvaḥ kṣitāṃpatiradvidṛk |</l>
  <l>amidbhiḥ śubhradṛgdṛṣṭairdviṣo jeghnīyiṣīṣṭa vaḥ || 43 ||’</l>
</lg>
<p>atrātikaṭhoratvādasaukumāryaṃ supratītameva ||</p>
<div type="commentary">
  <p><q>saukumāryaviparyāsāditi |</q> akaṭhorākṣaraprāyatābandhasya sukumāratvaṃ tadviparthaye kaṭhoratā śrutikaṭutvaṃ bhavati | asitatīṃti | ‘ṛ gatau’ iti dhātvanusārādṛtirvartma | asitā kṛṣṇā ṛtirvartma yasya kṛṣṇavartmā vahnistasya tugapatyam | adricchiditi krauñcadāraṇatvāt | svarge kṣiyanti nivasanti ye devāsteṣāṃ patiḥ senānītvāt | advidṛgdvādaśalocanatvāt | sa evaṃbhūto bhagavān kumāro 'midbhirasnigdhai rūkṣaiḥ śubhradṛgdṛṣṭairdhavalākṣivilokitaiḥ sakrodhanibhālane tārakābhāgasyordhvatayā nayanāttathābhāvo jātirvo yuṣmākaṃ dviṣaḥ śatrūñjeghnīyiṣīṣṭa | atyarthaṃ punaḥ punarvā vadhyādi-
tyarthaḥ | hanteryaṅi ghnībhāve āśīrliṅi rūpam | svatantrasya padasya śrutikaṭutā padadoṣaḥ | iha tu padānāmatathābhāve rti dri cchi ityādīnāṃ varṇānāṃ parasparasaṃnidhāne ghaṭanaiva kaṭhoretyāha—atrātikaṭhoratvāditi ||</p>
</div> <!-- commentary !-->
<lg type="kārikā" n="1.33">
  <l>yā tu kāntiprasādārthavyaktīnāmanyathā gatiḥ |</l>
  <l>arthapradhānaḥ proktaḥ sa vākye guṇaviparyayaḥ || 33 ||</l>
</lg>
<lg type="kārikā" n="1.34">
  <l>aprasannaṃ bhavedvākyaṃ prasādasya viparyayāt |</l>
</lg>
<pb n="031"/>
<p>yathā—</p>
<lg type="udāharaṇa" n="1.34.44">
  <l>‘anaṅgakamalaṃcakre mayamānā marālikā |</l>
  <l>yasyānatyarjunābjanma sadṛkṣāṅko valakṣaguḥ || 44 ||’</l>
</lg>
<p>atra śabdānāmanatiprasiddhatvādanatiprasannatvamiti so 'yamarthapradhānaḥ prasādaviparyayo doṣaḥ ||</p>
<div type="commentary">
  <p><q>yā tu kāntīti</q> | ‘kāntiprasādārthavyaktīnām’ iti pramādātpāṭhaḥ | vivaraṇakramānurodhena ‘prasādārthavyaktikāntīnām’ iti paṭhanīyam | aprasannamiti | śrutamātrasyaiva yasyārthaścitte pratiphalati sa prasannaḥ śabdaḥ | tathā cārthasya prākaṭyaṃ jhaṭiti pratibandhayogyatvam | ‘paścādiva gatirvācaḥ purastādiva vastuna’ iti sahṛdayavyavahārārthaviṣayatvaṃ prasādo 'rthanirūpaṇīya iti bhavatyarthapradhānaḥ | na cāsau padamātramullikhatīti vākyāṃśo bhavati | tena tadviparyayo 'pi vākyagāmī | ‘arthasya yanna jhaṭiti pratītirupajāyate | tatra tatra mahārāja śabda evāparādhyati ||’ iti vākyadoṣeṣu parigaṇanamabhyacchatayā ca śabdānāṃ pratītiḥ skhalantī dūṣaṇatāmasya sthāpayati—anaṅgakamiti | na vidyate 'ṅgaṃ yasyetyanaṅgakamākāśaṃ mayamānā gacchantī | ayamayeti daṇḍakeṣu paṭhitānmayadhātoḥ śānac | marālikā haṃsī | alaṃcakre śobhitavatī | nanu haṃsyāgamanapathālaṃkaraṇakālo rātristasyāṃ ca tuṣārakiraṇa eva tadalaṃkārakārī kimanayā varākyetyata āha—yasyeti | yadanatyarjunaṃ na bhavati abjanma toyabhavam | nīlotpalamiti yāvat | tatsadṛśalāñchano valakṣagurvalakṣo gauḥ kiraṇo yasya śubhrāṃśuścandraḥ | tenāsau sakalaṅkatayā na tathālaṃkārāya yatheyamityarthaḥ | paśyeti vākyārthakarmakameke paṭhanti | tanna yuktam | cakra iti parokṣatayā svarasabhaṅgāpatteḥ | uktayukt‍yā vākyadoṣatvamāha—atra śabdānāmiti | na ca mayamānādīnāṃ śliṣṭatā | tallakṣaṇāvirahāt | nāpi gụ̄dhārthatvaṃ tata eva ||</p>
</div> <!-- commentary !-->
<lg type="kārikā" n="1.34">
  <l>vākyaṃ bhavati neyārthamarthavyakterviparyayāt || 34 ||</l>
</lg>
<p>yathā—</p>
<lg type="udāharaṇa" n="1.34.45">
  <l>‘mahī mahāvarāheṇa lohitāduddhṛtodadheḥ |</l>
  <l>itīyatveva nirdiṣṭe neyā lauhityahetavaḥ || 45 ||’</l>
</lg>
<p>tadidaṃ nigadenaiva vyākhyātamityarthapradhāno 'yamarthavyaktiviparyayaḥ ||</p>
<pb n="032"/>
<div type="commentary">
  <p><q>vākyamiti</q> | saṃpūrṇaṃ vākyatvamarthavyaktiṃ karotīti vakṣyati | sarvasya vākyasya viśeṣaṇaviśeṣyabhāvabodhakatvaniyame yāvatāṃ viśeṣaṇaviśeṣyabhāvo 'bhimatastāvatpratipādakapadopādānaṃ saṃpūrṇatā | sā ca viśeṣaṇaviśeṣyabhāvānurūpārthanirūpaṇīyatayārthapradhāneti tadviparyayo 'pi tatpradhāna iti pūrvavanneyam | ata eva vivakṣitavākyānyathānupapattyā neyaḥ kalpanīyo 'rtho yasyeti neyārthamityartho 'pi ghaṭate | mahīti | pūrvārdha eva kāvyaṃ nirvartitam | na ca tāvatā vivakṣitārthalābhaḥ | tathā hi—samudramadhyātpṛthivyāmuddhriyamāṇāyāṃ mahāsuravimarde teṣāṃ daṃṣṭrayā pāṭanena rudhiraśabalatayā lohitatvamudadheriti vākyārtho 'bhipretaḥ | lakṣaṇāyā abhāvānna neyārthatvaṃ padadūṣaṇamatra saṃbhāvanāmārohati | dūṣaṇatābījaṃ cātra sphuṭameva | aśarīraṃ tu kriyāpadaśūnyamityuktam | tadetatsarvamabhipretyāha—tadidaṃ nigadenaiveti ||</p>
</div> <!-- commentary !-->
<lg type="kārikā" n="1.35">
  <l>kānterviparyādvākyaṃ grāmyamityapadiś‍yate |</l>
</lg>
<p>yathā—</p>
<lg type="udāharaṇa" n="1.35.46">
  <l>‘virahe te viṣīdantaṃ niṣīdantaṃ tavāntike |</l>
  <l>kanye kāmayamānaṃ māṃ tvaṃ na kāmayase katham || 46 ||’</l>
</lg>
<p>idamuktergrāmyatayā kāntihīnamityarthapradhāno 'yaṃ kāntiviparyayo doṣaḥ ||</p>
<div type="commentary">
  <p><q>kānteriti</q> | rasasya dīptiḥ kāntiragre vivariṣyate tenārthapradhānatā vyaktā | tasyāmasti vākyavācyayorvyāpāraḥ | vākyaṃ vidagdhoktikaṃ vyāpriyate | atathābhūtasya rasāvyañjakatvaniyamāt | tathāhi—kanye iti saṃbodhanena rasavirodhinīvilasitā kṣamatā pratīyate | kāmayamānamityanenānāvaraṇamucyamāno 'rthaḥ kathaṃ na vairasyamāvahatītyādikamunneyam | tadidamāha—idamuktergrāmyatayeti ||</p>
</div> <!-- commentary !-->
<lg type="kārikā" n="1.35">
  <l>ojomādhuryamaudāryaṃ na prakarṣāya jāyate || 35 ||</l>
</lg>
<lg type="kārikā" n="1.36">
  <l>yasmiṃstamāhurubhayapradhānaṃ tadviparyayāt |</l>
  <l>vākye yaḥ khaṇḍayan‍rītiṃ bhavatyojoviparyayaḥ |</l>
  <l>asamastamiti prāhurdoṣaṃ tamiha tadvidaḥ || 36 ||</l>
</lg>
<p>yathā—</p>
<lg type="udāharaṇa" n="1.36.47">
  <l>‘smaraḥ kharaḥ khalaḥ kāntaḥ kāyaḥ kopadhanaḥ kṛśaḥ |</l>
  <l>cyuto māno 'dhiko rāgo moho jāto 'savo gatāḥ || 47 ||</l>
</lg>
<pb n="033"/>
<p>atra satyasamastapadāmidhāne satyapi cārthasaukumārye śleṣādiguṇasāmapryabhāvānna vaidarmī rītiḥ | nāpi yathoktalakṣaṇābhāvādgauḍīyādaya iti | khaṇḍitarītitvādayamojoviparyayaḥ śabdārthapradhāno guṇaviparyayo doṣo bhavati | yadāha—</p>
<lg type="kārikā" n="1.37">
  <l>ityādibandhapāruṣyaṃ śaithilyaṃ ca niyacchati |</l>
  <l>ato nainamanuprāsaṃ dākṣiṇātyāḥ prayuñjate || 37 ||</l>
</lg>
<div type="commentary">
  <p><q>vākye ya iti</q> | nanu samāsabhūyastvamojo 'bhidhāsyate tatkathamasyābhāvo 'rthapradhāno 'pi kathaṃ ca doṣa ityata āha—khaṇḍayan‍rītimiti | rītirbhaṅgaparyavasāyī tasyābhāvo dūṣaṇam | na tu tanmātramityarthaḥ | etaduktaṃ bhavati | śabdārthayorucitā prauḍharojaḥ | yadāha—‘raudrādayo rasā dīptyā lakṣyante kāvyavartinaḥ | tavdyaktihetuśabdārthāvāśrityaujo vyavasthitam ||’ iti | tatrārthavyaktimarthaguṇeṣu vivecayivyāmaḥ | śabdasya tu pāruṣyaśaithilyavyatikaralakṣaṇā sā ca kvacitsamāsadīrghatayā vyajyate | yathā—‘caścandbhujabhramitacaṇḍagadābhighātasaṃcūrṇitoruyugalasya suyodhanasya |’ iti | kvacit anyathāpi prakāśyate | yathā—‘yo yaḥ śastraṃ bibharti’ ityādi | tadevaṃ tattvavyavasthitau pūrvācāryavyavasthityā guṇakāṇḍe samāsabhūyastvamojolakṣaṇaṃ vyabhicaritaguṇamadhye samāsaratanāsauṣṭhavaṃ vaktṛkṣamatayā guṇa ityabhiprāyādviśeṣaṃ tatra vakṣyāmaḥ—tadidamiti | rītiṃ khaṇḍayatīti | nahi praụdherabhāve guṇasaṃbandhanātmikā rītirnāmeti viparyayapadena sādhāraṇena pāruṣyaśaithilye darśayati—atreti | etadevācāryamatena draḍhayati—yadāheti | yadyapyatrānuprāso 'sti tathāpi rītimantareṇa mṛtaśarīra iva kāvye nālaṃkaraṇatāmadhyāste | tataśca na prakṛtaḥ ko 'pi camatkārāvirbhāva iti nāsyaiva kāvyatāṃ prayojayatītyarthaḥ | dākṣiṇātyā vaidarbhīmāhuḥ | pārāvarīṇāste hi viśiṣṭarītisvarūpamavadhārayituṃ kṣamā iti ||</p>
</div> <!-- commentary !-->
<lg type="kārikā" n="1.38">
  <l>mādhuryavyatyayo yastu jāyate rītikhaṇḍanāt |</l>
  <l>tadanirvyūḍhamityuktaṃ kāvyasarvasvavedibhiḥ || 38 ||</l>
</lg>
<p>yathā—</p>
<lg type="udāharaṇa" n="1.38.48">
  <l>‘nakhināṃ ca nadīnāṃ ca śṛṅgiṇāṃ śastrapāṇinām |</l>
  <l>viśvāso naiva kartavyaḥ strīṣu rājakuleṣu ca || 48 ||’</l>
</lg>
<pb n="034"/>
<p>atra nakhināṃ ca nadīnāṃ ceti pṛṣṭhyantaccakāreṇa rīterupakrame śṛṅgiṇāṃ śastrapāṇināmiti cakārānirvāhāt strīṣu rājakuleṣu ceti ṣaṣṭhīparityāgādamadhurārthatvācca mādhuryaviparyayanāmāyaṃ śabdārthapradhāno guṇaviparyayo doṣaḥ | yadāha—</p>
<lg type="kārikā" n="1.39">
  <l>madhuraṃ rasavadvāci vastunyapi rasasthitiḥ |</l>
  <l>yena mādyanti vīmanto madhuneva madhuvratāḥ || 39 ||</l>
</lg>
<lg type="kārikā" n="1.40">
  <l>yayā kayācinchrutyā yatsāmānamanubhūyate |</l>
  <l>tadrūpā hi padāsattiḥ sānuprāsā rasāvahā || 40 ||</l>
</lg>
<div type="commentary">
  <p><q>mādhuryavyavatyaya iti</q> | śabdārthayościttadrutividhrāyitvaṃ mādhuryam | niculitatvamivārdratāpadābhidheyā cetaso 'vasthā tatkāritā mādhuryam | sā ca śṛṅgārakaruṇānyataraprakāśānuguṇavyāpārāveśena bhavati | yadāha—‘śṛṅgāra eva madhuraḥ paraḥ prahlādano rasaḥ | tanmayaṃ kāvyamāśritya mādhuryaṃ pratitiṣṭhati || śṛṅgāre vipralambhākhye karaṇe ca prakarṣavat | mādhuryamātratāṃ yāti yatastatrāghikaṃ manaḥ ||’ iti | tatra śabdasya mādhuryaṃ pṛthakpadatayā vyajyate | dīrghasamāsasya yatnāntarasādhyatayā sukumārarasaprakāśasāmaprīvahirbhāvāt | tataśca śabdadūṣaṇaprastāve pṛthakpadatāmātrapratyayo yadyucyate gauḍīyā dṛṣṭā syāt, iti rītikhaṇḍanaparyavasāyitayābhidhānām | bhavati hi kadācitkaveḥ śaktivaśātsollekhe 'pi samāse rasavyaktiḥ | yathā—‘yāte dvāravatīṃ tadā madhuripau laddattasaṅgānatāṃ kālindītaṭarūḍhavañjulalatāmāliṅgya sotkaṇṭhayā | udgītaṃ gurubāṣpagadgadagalattārasvaraṃ rādhayā yenāntarjalacāribhirjalacarairapyutkamutkūjitam ||’ evaṃ cāskhalitapratītiviṣayasyaiva saṃdarbhasya rasatvaṃ padaghaṭanārūpasya ca saṃdarbhasyānirvāhādeva pratītiḥ skhalatītyāha—tadanirvyūḍhamiti | kāvyasarvasvaṃ rasaprakāśastadvedibhistadupāyabhūtaghaṭanāsvarūpavedibhiḥ | etadeva vyākhyānena sphuṭayati—atreti | nakhināṃ ca nadīnāṃ ceti cakāreṇottaratra tatparityāge 'nupapattirjāgarti tadeva pratīteḥ saṃvala-
nam | evamuttaratrāpi | astu tarhi vastvasattve 'pyekadiḍyādhuryasaṃpattau kāvyatāpratilambha ityata āha—amadhurārthatvācceti | spaṣṭametacchabdārthapradhānatā | mādhuryasya pūrvācāryasaṃmatyā draḍhayati—yadāheti | mādyanti ārdracittā bhavanti | madhurasādṛś‍yādayaṃ vyavahāra ityata āha—madhuneti | idaṃ ca ghaṭanāyā mādhurye paramaṃ rahasya-<pb n="035"/>mityāha—yayā kayāciditi | auṣṭhyakaṇṭhyādikaṃ vā tadrūpasamānaśrutikamādau yasya tathābhūtasya padasya pratyāsattiḥ | ‘tadrūpā hi’ iti pāṭhe vyakta evārthaḥ | ata eva sānuprāsā tataśca rasāvahetyarthaḥ | yadāha—‘kaṅkaṇādivimuktāpi kāntā kimapi śobhate | kuṅkumenāṅgarāgaścetsarvāṅgīṇaḥ pravartate ||’ iti ||</p>
</div> <!-- commentary !-->
<p>vikaṭatāmātrabhāvasyādoṣatvādviśeṣayannāha—</p>
<lg type="kārikā" n="1.41">
  <l>yastu rīteranirvāhādaudāryasya viparyayaḥ |</l>
  <l>vākyaṃ tadanalaṃkāramalaṃkāravido viduḥ || 41 ||</l>
</lg>
<p>yathā—</p>
<lg type="udāharaṇa" n="1.41.49">
  <l>‘dīrghapucchaścatuṣpādaḥ kakudmāṃllambakambalaḥ |</l>
  <l>gorapatyaṃ balīvardastṛṇamatti mukhena saḥ || 49 ||’</l>
</lg>
<p>tadidamapuṣṭārthatvādanutkṛṣṭaviśeṣaṇamanudāraṃ niralaṃkāramācakṣate so 'yamaudāryaviparyayo nāma śabdārthapradhāno guṇaviparyayo doṣaḥ | yadāha—</p>
<lg type="kārikā" n="1.42">
  <l>ślāghyairviśeṣaṇairyuktamudāraṃ vākyamiṣyate |</l>
  <l>yathā līlāmbujakrīḍāsarohemāṅgadādayaḥ || 42 ||</l>
</lg>
<lg type="kārikā" n="1.43">
  <l>utkarṣavānguṇaḥ kaścidukteryasminpratīyate |</l>
  <l>tadudārāhvayaṃ tena sanāthā kāvyapaddhatiḥ || 43 ||</l>
</lg>
<div type="commentary">
  <p><q>yastu rīteriti</q> | kāvyarūpatāprayojakaṃ śabdārthayorvakratā udāratā nahi vakratāmantareṇa kāvyapadavīprāptistadāha—‘yattu vakraṃ vacaḥ śāstre loke ca vaca eva tat | vakraṃ yadanurāgādau tatra kāvyamiti śrutiḥ ||’ iti | tadetadalaṃkārasāmānyamasyābhāve niralaṃkāratā bhavatītyāha—analaṃkāramiti | dīrghapuccha ityādau prakṛtodāharaṇe dvayoravakratvaṃ sphuṭayati—yatheti | vivicya guṇaprastāve kathayiṣyāmaḥ | arthapoṣamāha—utkarṣavāniti | ubhayapradhānatāmupasaṃharati—kāvyeti ||</p>
  <p>tadevaṃ vākyadoṣāṁllakṣayitvā kramaprāptā vākyārthadoṣā lakṣaṇīyā iti tānvibhajate—</p>
</div> <!-- commentary !-->
<lg type="kārikā" n="1.44">
  <l>apārtha vyarthamekārthaṃ sasaṃśayamapakramam |</l>
  <l>khinnaṃ caivātimātraṃ ca paruṣaṃ virasaṃ tathā || 44 ||</l>
</lg>
<pb n="036"/>
<lg type="kārikā" n="1.45">
  <l>hīnopamaṃ bhaveccānyadadhikopamameva ca |</l>
  <l>asadṛkṣopamaṃ cānyadaprasiddhopamaṃ tathā || 45 ||</l>
</lg>
<lg type="kārikā" n="1.46">
  <l>niralaṃkāramaślīlaṃ viruddhamiti ṣoḍaśa |</l>
  <l>uktā vākyārthajā doṣāsteṣāṃ vakṣyāmi lakṣaṇam || 46 ||</l>
</lg>
<lg type="kārikā" n="1.47">
  <l>samudāyārthaśūnyaṃ yattadapārtha vacaḥ smṛtam |</l>
</lg>
<p>yathā—</p>
<lg type="udāharaṇa" n="1.47.50">
  <l>‘jaradgavaḥ kambalapādukābhyāṃ dvāri sthito gāyati maṅgalāni |</l>
  <l>taṃ brāhmaṇī pṛcchati putrakāmā rājan‍rumāyāṃ laśunasya ko 'rthaḥ || 50 ||’</l>
</lg>
<p>atra samudāyārthaḥ ko 'pi nāstītyapārthamidam |</p>
<div type="commentary">
  <p><q>apārthamiti</q> | uddeśe doṣāṇāṃ vyāsenoktiḥ pūrvoktaprayojanānurodheneti | samudāyipadānāṃ viśeṣaṇaviśeṣyabhāvaḥ samudāyārthaḥ | tena śūnyaṃ padajātamapārthakaṃ padārthānāmasaṃsargeṇa padānāmasaṃsargo 'bhidhīyate | tenārthadoṣatvam | jaradgava iti | kambalapādukābhyāmiti lakṣaṇe tṛtīyā | na ca tābhyāṃ vṛddhokṣasya saṃbandhaḥ | kathaṃ ca tasya maṅgalānāṃ dhavalādīnām | ‘madrakāṇām’ iti pāṭhe gītakaviśeṣāṇāṃ vā saṃgatiḥ, kathaṃ vā putrakāmāyāstatpraśnasaṃsargaḥ, kathaṃ ca rājanniti saṃbodhanaṃ ghaṭate, putrakāmāyāśca rumālavaṇārthapraśnaḥ | rumā lavaṇākaraḥ | tathā ca prayogaḥ—‘rumādhāsakāntādilavaṇātmavara’ iti ||</p>
</div> <!-- commentary !-->
<lg type="kārikā" n="1.47">
  <l>vyarthamāhurgatārtha yadyacca syānniṣprayojakam || 47 ||</l>
</lg>
<p>yathā—</p>
<lg type="udāharaṇa" n="1.47.49">
  <l>‘āhiṣātāṃ raghuvyāghrau śarabhaṅgāśramaṃ tataḥ |</l>
  <l>svāmahauṣīttanuṃ vahnau dṛṣṭ‍vā tau rāmalakṣmaṇau || 51 ||’</l>
</lg>
<p>atrāhiṣātāṃ dṛṣṭvetyetābhyāmeva tāviti, raghuvyāghrāvityanenaiva rāmalakṣmaṇāviti, tanumityanenaiva khāmiti, ahauṣīdityanenaiva vahnāviti, gamyata iti gatārthatvam | na ca śarabhaṅgāśramagamanaṃ tanuhomo vāgrataḥ kathāśarīropayogīti niṣprayojakatvam | ato 'yaṃ vyarthanāmā vākyasya <pb n="037"/>mahāvākyasya ca doṣo bhavati | ārthyā ca vṛttyā labdhasya śāstretihāsādau śabdavṛttyā bhaṇanamapaunaruttayāyetyarthapunarukterbhidyate ||</p>
<div type="commentary">
  <p><q>vyarthamiti</q> | vijñāto vā vigato vārtho 'bhidheyaṃ prayojanaṃ yasya tavdyarthaṃ svatantraṃ ca dūṣaṇamiti vaiśeṣike vaktavyam | tathā hi—āhiṣātāmiti | aṃhergatikarmaṇo luṅi rūpam | sa ca prācuryaprayogaḥ prāptyavacchinnaṃ vyāpārapracayamabhidhatte | tathā cārthasiddhāyāṃ prāptau śabdenopādānamanucitaṃ lokānusāreṇa kāvye dṛśiścākṣuṣa eva jñāne prayujyate | yathā—‘mayā tāvaddṛṣṭo na khalu kalikandarpandarpanṛpaterguṇaistulyaḥ ko 'pi kvacidapi kimaśrāvi bhavatā | iti praśnaṃ śrutvā kvaṇitamiva karṇāntikamagānmṛgākṣīṇāṃ cakṣuścaṭulabhavatā cāntataralam ||’ yathā vā—‘naivādarśi na cāśrāvi phalaṃ malayabhūruhaḥ |’ cakṣuśca prāptameva gṛhṇātītyarthalabdhāyāṃ prāptau kathaṃ śabdenopādānam | tadidamuktam—etābhyāmeveti | raghuvyāghrādiprakaraṇādikamāsādya viśeṣaparyavasāyi yaugikatvānna tu viśeṣa eva śaktam | ‘upagamya raghuvyāghraḥ kacchabhūbhāgacāriṇīm | lulubhe munidhenuṃ tāṃ velāmiva mahārṇavaḥ ||’ iti maharṣiprayogāt | etena puṣpavadādipadavadvacanamedo 'pyapāstaḥ | evaṃ ca prakaraṇādinā raghuvyāghrapadaṃ rāmalakṣmaṇaparameveti pūrvārdhe tayoreva prakrāntatvāduttarārdhe sarvanāmnā parāmarśo yujyate, na tu svaśabdena | tanuprabhṛtiśabdānāṃ saṃbandhiśabdatvātsamabhivyāhṛtaśabdārthasaṃbandhakatvaṃ loke vyutpannam | yathā—‘karau dhunānā navapallavākṛtīrvṛthā kṛthā mānini mā pariśramam |’ iti śabdāntarasaṃnidhāne tu kvacittādrūpyāvagamo bhavati | yathā—‘umāstanodbhedamanupravṛddho manoratho yaḥ prathamaṃ babhūva | tameva menāduhituḥ kathaṃcidvivāhadīkṣātilakaṃ cakāra ||’ tadihānyasyānupādānāccharabhaṅgasaṃbandhinyeva tanuḥ pratīyate | juhotiśca vahn‌yādhārakameva havirdravyatyāgamabhidhatte tena ‘vahnau’ ityapi na vācyam | gatārthaśabdaṃ vyācaṣṭe—gamyata iti | asminnevodāharaṇe niṣprayojanatvamāha—na ceti | śarabhaṅgāśramagamanaṃ tanuhomaścātra vākyārthadvayaṃ na prayojanavat | asya vākyasya caritārthatvāt | kiṃ prayojanāntaragaveṣaṇayetyata āha—ata iti | yadvākyapoṣaṇādyanaupayikapadamaprayojakavacasā prāguktaṃ tathā ca prabandhādyarthapoṣaparyavasāyi vākyameva | ihāpyavācyavacanasya sphuṭatvāt | na cāśramagamanatanuhomau kariṣyamāṇavīrarasocitakathāśarīre kāmapi śobhāmātrāmarpeyata iti vākyasya mahāvākyasya ceti yathāsaṃkhyamanvayaḥ | kathaṃ punargatārtha prasādhitasyetyāderarthapunaruktādbhidyata ityata āha—ārthyā <pb n="038"/>ceti | śabdavṛttyaivāvagatasya śabdavṛttyā punaruktam | arthaṃto labdhasya śabdavṛttyā maṇanamiṃtyekaḥ prakāraḥ | arthato lābhaṃ vyutpādayati—śāstreti | asya raghukulabhuvaḥ śarabhaṅgāśramagamanamitihāsāccakṣuṣaḥ prāptasyaiva jñānajanakatvaṃ śāstrāt | śarabhaṅgasaṃbandhinyeva tanurlokavyutpattestena niyamena hyarthataḥ prāptirbhavatītyabhiprāyaḥ ||</p>
</div> <!-- commentary !-->
<lg type="kārikā" n="1.48">
  <l>uktyabhinnārthamekārtha</l>
</lg>
<p>yathā—</p>
<lg type="udāharaṇa" n="1.48.52">
  <l>‘prasādhitasyātha muradviṣo 'bhūdanyaiva lakṣmīriti yuktametam |</l>
  <l>vapuṣyaśeṣe 'khilalokakāntā sānanyakāntā hyurasītarā tu || 52 ||’</l>
</lg>
<p>ityuktaikārthamevāha—</p>
<lg type="udāharaṇa" n="1.48.53">
  <l>‘kapāṭavistīrṇamanoramoraḥsthalasthitaśrīlalanasya tasya |</l>
  <l>āliṅgitāśeṣajanā babhūva sarvāṅgasaṅginyaparaiva lakṣmīḥ || 53 ||’</l>
</lg>
<p>anayoḥ ślokayorabhinnārthamekaṃ vākyaṃ mahāvākye duṣyati ||</p>
<div type="commentary">
  <p><q>uktyabhinnārthamiti</q> | vākyāntaroktyābhinnastātparyārtho yasya tattathoktam | tathā hi—‘prasādhitasya-’ ityādiśloke śleṣopahitena vyatirekeṇa kāpyapūrvā kṛṣṇasya lakṣmīstatkāle babhūveti tātparyārthaḥ | tenaiva prakāreṇaṃ ‘kapāṭa-’ ityagrimaślokeṃ sa evāsti | tulyārthatva upādānaṃ bhinnārthatve 'pi | tadidamāha—anayoḥ ślokayoriti | mahāvākye ślokadvayarūpe ekam, anyataradduṣyati | heyaṃ bhavatītyarthaḥ ||</p>
</div> <!-- commentary !-->
<lg type="kārikā" n="1.48">
  <l>saṃdigdhārtha saṃsaśayam |</l>
</lg>
<p>yathā—</p>
<lg type="udāharaṇa" n="1.48.54">
  <l>‘manorathapriyālokarasalolekṣaṇe sakhi |</l>
  <l>ārādvṛttiriyaṃ mātā na kṣamā draṣṭumīdṛśam || 54 ||’</l>
</lg>
<p>atrārātprabhṛtiśabdānāmubhayārthatvānmātā drakṣyati na veti saṃdigdham ||</p>
<div type="commentary">
  <p><q>saṃdigdhārthamiti</q> | śabdasvarūpaniścaye 'pi vākyārtho dolāyita ityarthadoṣatvam | tathā hi—manorathetyādau manorathe yaḥ priyo vallabhastadālokarasena lolekṣaṇe capalalocane tava māteyamārādvṛttirdūravārtinī | ato naitādṛśaṃ sānurāgāṅganājanayogyaṃ draṣṭuṃ kṣamā iti vyavasthāpanānnāvalokayituṃ śaktā tato niḥśaṅkamālokasveti <pb n="039"/>vākyārtha uteyamāradvṛttiḥ samīpadeśavartinī | ‘ārāddūrasamīpayoḥ’ | tathā cedṛśaṃ kulāṅganānucitaṃ cāritrakhaṇḍanaṃ draṣṭuṃ na kṣamā na sahiṣṇuratomānayanacāpalaṃ kāṣīṃriti | nānārthapadaprakṣepātsādhakabādhakapramāṇābhāvācca saṃdihyata ityāha—atrārātpramṛtiśabdānāmiti | na ca mitho virodhinorekatra vivakṣā saṃbhavati | na cāsti prakaraṇādikamekaniyāmakaṃ | na ca mātuḥ prakopaśaṅkayā priyavilokanarasotkāyā manorathabhaṅgo na bhavatītyarthaḥ ||</p>
</div> <!-- commentary !-->
<lg type="kārikā" n="1.48">
  <l>vākyaṃ yattu kramabhraṣṭaṃ tadapakramamucyate || 48 ||</l>
</lg>
<p>yathā—</p>
<lg type="udāharaṇa" n="1.48.55">
  <l>‘kārāviūṇa khaüraṃ gāmaülo majjio a jimio a |</l>
  <l>ṇakkhattattihivāre joisiaṃ pucchiuṃ calio || 55 ||’</l>
</lg>
<lg type="chāyā" ref="1.48.55">
  <l>[kārayitvā kṣauraṃ grāmapradhāno majjitaśca bhuktavāṃśca |</l>
  <l>nakṣatratithivārāñjyautiṣikaṃ praṣṭuṃ calitaḥ ||]</l>
</lg>
<p>atra kṣurakarmaṇo 'nantaraṃ nakṣatrādipraśnādidamapakramam ||</p>
<div type="commentary">
  <p><q>vākyaṃ yattviti</q> | kārayitvā kṣauraṃ gāmaülo grāmapradhānapuruṣa iti deśīyāḥ | grāme 'pi vā yaḥ kuṭo 'vyutpannaḥ | majjio a susnātaśca jimio a bhuktavāṃśca tato nakṣatraṃ tithivārau ca jyautiṣikaṃ praṣṭuṃ calitaḥ | tithivārajñānāntaraṃ kṣurakarma, tataḥ snānabhojane, iti laukikaḥ kramastasya viparyāso vyakta eva śrutivacanāt | kriyamāṇe 'pi racanāvaiparītyena kramabhraṃśaḥ samādhīyata iti nāsau śabdadoṣaḥ | atra pūrvārdhopāttānāṃ kramo na viparyastaḥ kiṃtu kṣaurottarārdhoktayorityāha—atra kṣurakarmaṇa iti ||</p>
</div> <!-- commentary !-->
<lg type="kārikā" n="1.49">
  <l>jātyādyuktāvanirvyūḍhaṃ khinnamāhurmahādhiyaḥ |</l>
</lg>
<p>yathā—</p>
<lg type="udāharaṇa" n="1.49.56">
  <l>‘vevāhiūṇa vahuā sāsuraaṃ doliāi ṇijjantī |</l>
  <l>roaï diaro taṃ saṃṭhavei pāsseṇa vaccanto || 56 ||’</l>
</lg>
<lg type="chāyā" ref="1.49.56">
  <l>[vivāha vadhūḥ śvāśurakaṃ dolikayā nīyamānā |</l>
  <l>roditi devarastāṃ saṃsthāpayati pārśvena vrajan ||]</l>
</lg>
<p>atra prakrāntasya navapariṇayavatīsvarūpabhaṇanasyānirvyūḍhatvātkhinnatvam ||</p>
<pb n="040"/>
<div type="commentary">
  <p><q>jātyādīti</q> | vākyārtho dvividhaḥ—svataḥsaṃbhavī, kavipraụdhoktinirmitaśca | tatrāsati viśeṣahetau yajjātīyamartha budhdyā vyavasthāpya vacanopakramastajjātīyasyaiva samastavākyanirvāho yukto na tvantareṇa parityāgena bhedaḥ | upakrāntamirvāhāśakto loke khinna ityucyate | tadidamuktam—jātyādīti | ādipadena svataḥ saṃbhaviviśeṣāṇāmupamādīnāṃ kavipraụdhinirmītānāṃ ca rūpakādīnāṃ parigrahaḥ | vivāhya navavadhūḥ sāsuraaṃ śvaśuragṛhaṃ dolikayā nīyamānā roditīti svataḥsaṃbhavī | navapariṇītāsvabhāvalakṣaṇārthastāvadupakrāntastathā sati yo janmābhyastapitṛgṛhaviyogavedanādūnamānasāyā atyantāpariśīlitena devareṇa saṃsthāpanaprakāraḥ sa na jātau niviśate | pariśīlitabhartṛkulāyā kulāyāṃ vā | tasyaucityāttasyā eva hi kiṃcana vaktavyaṃ bhavatītyāha—atra prakrāntasyeti ||</p>
</div> <!-- commentary !-->
<lg type="kārikā" n="1.49">
  <l>yatsarvalokātītārthamatimātraṃ taducyate || 49 ||</l>
</lg>
<p>yathā—</p>
<lg type="udāharaṇa" n="1.49.57">
  <l>‘bhṛṅgeṇa kalikākoṣastathā bhṛśamapīḍyata |</l>
  <l>vavarṣa vipinotsaṅge goṣpadapraṃ yathā madhu || 57 ||’</l>
</lg>
<p>atra kalikākoṣe goṣpadapramadhuvarṣasyāsaṃbhavādatimātratvam ||</p>
<div type="commentary">
  <p><q>yatsarvaloketi</q> | goṣpadapramiti pūrerṇijantād ‘varṣapramāṇa ūlopaścāsyānyatarasyām’ iti ṇamul, ūlopaśca | kalikāmakarandapariṇāmasyaitāvato loke na prasiddhiḥ | na caitatkhinnameva | kalikākusumasyānupakramāt, kiṃ tu svarūpabhramāllokamaryādātiriktavṛttamupāttamiti pṛthageva doṣaḥ ||</p>
</div> <!-- commentary !-->
<lg type="kārikā" n="1.50">
  <l>yattu krūrārthamatyarthaṃ paruṣaṃ tu taducyate |</l>
</lg>
<p>yathā—</p>
<lg type="udāharaṇa" n="1.50.58">
  <l>‘khāhi visaṃ, pia muttaṃ, nijjasu mārīa, paḍaü de vajjam |</l>
  <l>dantakkhaṇḍiathaṇaā khiviūṇa suaṃ savaï māā || 58 ||’</l>
</lg>
<lg type="chāyā" ref="1.50.58">
  <l>[khāda viṣaṃ, piba mūtraṃ, nīyasva māryā, patatu te vajram |</l>
  <l>dantakhaṇḍitastanī kṣiptvā sutaṃ śapati mātā ||]</l>
</lg>
<p>atra khāda viṣamityādīnāṃ krūrārthānāmabhidhānātpāruṣyam ||</p>
<pb n="041"/>
<div type="commentary">
  <p><q>yattviti</q> | ‘khāda viṣaṃ, piba mūtraṃ, nīyasva māryā, patatu te vajram’ itthaṃ mātā putramākośati | kiṃ kṛtvā | kṣighvā bhūmau nirasya | kutaḥ | dantakhaṇḍitastanī | yato bālo dantairmātuḥ stanaṃ daśatīti jātistasyāḥ punarevaṃvidhaṃ paruṣābhidhāyitvamanucitam | atipāruṣyameva cātra virasatāhetuḥ | tenātimātrādbhedaḥ ||</p>
</div> <!-- commentary !-->
<lg type="kārikā" n="1.50">
  <l>aprastutarasaṃ yatsyādvirasaṃ tannigadyate || 50 ||</l>
</lg>
<p>yathā—</p>
<lg type="udāharaṇa" n="1.50.59">
  <l>‘tava vanavāso 'nucitaḥ pitṛmaraṇaśucaṃ jahīhi kiṃ tapasā |</l>
  <l>saphalaya yauvanametatsamamanuraktena sutanu mayā || 59 ||’</l>
</lg>
<p>atra pitṛmaraṇasaṃtaptāyāḥ saṃbhogapravartanamaprakṛtarasatvādvirasam ||</p>
<div type="commentary">
  <p><q>aprastuteti</q> | aprastutaḥ prastāvamantareṇa sūcico raso yatra tattathā | ekarasaprakrame hi virodhirasāntaraprastāva eva kriyamāṇo naucityavān | na caucityama-
ntareṇa rasasya padasaṃbandhaḥ saṃbhavati | yadāha—‘anaucityādṛte nāsti rasabhaṅ‌gasya kāraṇam | prasiddhaucityabandhastu rasasyopaniṣatparā ||’ iti | tava vanavāsa ityādau
pitṛmaraṇānubhavaprāptaśokaprakarṣāyāḥ śṛṅgāraprastāvanā virasāyate | sā hi svabhāvata eva karuṇena sahaikavākyasamāveśavirodhinī | na caikasya bādhyatvamaṅgabhāvo vāvagamyate | nāpyubhayoranyaguṇībhāvo 'vagamyate | yenāyaṃ virodhaḥ samādhīyatām | yuktiratra vidagdhaiva | arthastu rasātmāvirodhena padaṃ badhnāti tataḥ kāntiviparyayādbhedaḥ | na ca karuṇoktirupakrāntā yatastadanirvāhe khedasaṃbhāvanā syāt | kiṃtu pitṛmaraṇaśucaṃ jahīhītyanena śokāviṣṭāyāṃ śṛṅgāraprastāvanā | tathā ca bhinnameva duṣṭatābījaṃ tadetatsarvamapi saṃdhāya vyācaṣṭe—atreti ||</p>
<p>idānīmanaucityarūpadūṣaṇaprastāvaḥ | arthālaṃkāreṣūpamāpradhānamiti prasidhdyā tasyāmevopalakṣaṇatayānaucityaṃ prapañcayati—</p>
</div> <!-- commentary !-->
<lg type="kārikā" n="1.51">
  <l>hīnaṃ yatropamānaṃ syāttattu hīnopamaṃ smṛtam |</l>
</lg>
<p>yathā—</p>
<lg type="udāharaṇa" n="1.51.60">
  <l>‘kvacidagre 'prasaratā kvacidāplutya nighnatā |</l>
  <l>śuneva sāraṅgakulaṃ tvayā bhinnaṃ dviṣatkulam || 60 ||’</l>
</lg>
<p>atra śauryaśālinaḥ śunopamitatvāddhīnopamamidam ||</p>
<pb n="042"/>
<div type="commentary">
  <p><q>hīnamityādi</q> | hīnamapakṛṣṭamasajjātīyamupamānamityupamānaprasiddhā viśeṣā upameye pratibimbakalpāśca pratīyanta ityuktam | utkṛṣṭajātīyasyopameyasya hīnajātīyena sāmānyamabhidhīyamānaṃ śābdanyāyena bodhayadanucitameva bhavati | yathā—‘raṇāśvamedhe paśutāmupāgatāḥ’ iti | nanvatra rūpakabalena varṇanīyasya paśutāvagamyata iti yuktamanaucityam | kvacidagra ityādau prakṛtodāharaṇe tu katham | nahyatra prastutopaślokasya sārameyatāvagamyate agre prasaraṇamāplutya nihananaṃ ca sādṛśyamupāttamucitameveti naitat | tattvapratibimbe sādṛśyapratītirapi śabdena kriyamāṇā loke kāntiṃ prati puṣṇāti | na hi kadāpi hīnena sādṛśyoktau varṇanā sajīvā pratīyate | pratītimātraparamārthaṃ ca kāvyadarśanamiti ||</p>
</div> <!-- commentary !-->
<lg type="kārikā" n="1.51">
  <l>tadeva yasminnadhikaṃ tadbhavedadhikopamam || 51 ||</l>
</lg>
<p>yathā—</p>
<lg type="udāharaṇa" n="1.51.61">
  <l>‘ayaṃ padmāsanāsīnaścakavāko virājate |</l>
  <l>yugādau bhagavānbrahmā vinirmitsuriva prajāḥ || 61 ||’</l>
</lg>
<p>atra cakravākasya jagatsraṣṭrā brahmaṇopamitatvādadhikopamamidam ||</p>
<div type="commentary">
  <p><q>tadeveti</q> | hīnenotkṛṣṭaṃ yathā nopamīyata iti lokamaryādā tathotkṛṣṭena hīnam | tathā hi—cakravākopamitimanusaṃdadhatāṃ viśeṣāvagatividhurāṇāṃ ca sahṛdayānāṃ pratītiḥ skhalantī janayatyeva vairasyamiti sūkṣmekṣikayā dūṣaṇam ||</p>
<p>idamaparamāyātamanaucityaṃ yatsādṛśyabudhdyā nibandhe 'pyasādṛśyaparyavasānamityāha—</p>
</div> <!-- commentary !-->
<lg type="kārikā" n="1.52">
  <l><note>‘yadatu’ iti mūlapustakapāṭhaḥ</note>yattvattulyopamānaṃ tadvadantyasadṛśopamam |</l>
</lg>
<p>yathā—</p>
<lg type="udāharaṇa" n="1.52.62">
  <l>‘ṇamaha haraṃ rosāṇalaṇiddaddhamuddhamammahasarīram |</l>
  <l>vitthaaṇiambaṇiggaagaṅgāsottaṃ vaṃ himavantam || 62 ||’</l>
</lg>
<lg type="chāyā" ref="1.52.62">
  <l>[namata haraṃ roṣānalanirdagdhamugdhamanmathaśarīram |</l>
  <l>vistṛtanitambanirgatagaṅgāsrotasamiva himavantam ||]</l>
</lg>
<p>atra kopānalanirdagdhamugdhamanmathaśarīrasya harasya nitambanirgatasrotasā himavadgiriṇā sahāsādṛśyādidamasaṃdṛśopamam ||</p>
<pb n="043"/>
<div type="commentary">
  <p><q>yattviti</q> | yadyapi balavattvādinā pratīyamānaṃ himavadbhagavatorasti sādṛśyam, tathāpi vācyopamābhrameṇāyaṃ nibandhaḥ, sā ca na saṃpannā, nahi roṣeṇa vidagdhamanmathaśarīradāho vistṛtanitambanirgatagaṅgāsrotaḥpratibimbabhūtaḥ | dhāturaṅgarañjito gaṅgāpravāho 'bhimatasya bhavati lalāṭanetrāgnijvālāpratibimbamityapi na vācyam, yenāndhatvaprasaṅgāt | nitambasaṃbandhoktiśca na saṃgatā syāt | kathaṃ ca manmathaśarīradāhaḥ pratibimbāyata ityāśayena vyācaṣṭe—atreti | viśeṣaṇayorbimbapratibimbabhāvābhāve viśiṣṭayorupamānaṃ saṃbhavatīti matvā viśeṣaṇadvayamadoṣāyaiveti vyākhyātavān ||</p>
<p>idānīṃ kavisamayabahirbhūtatvenopamānaucitīmāha—</p>
</div> <!-- commentary !-->
<lg type="kārikā" n="1.52">
  <l>aprasiddhopamānaṃ yadaprasiddhopamaṃ hi tat || 52 ||</l>
</lg>
<p>yathā—</p>
<lg type="udāharaṇa" n="1.52.63">
  <l>‘kumudamiva mukhaṃ tasyā gauriva mahiṣaḥ śaśīva kāvyamidam |</l>
  <l>śaradiva vibhāti taruṇī vikasitapulakotkarā seyam || 63 ||’</l>
</lg>
<p>atra kumudamukhayorgomahiṣayoḥ kāvyaśaśinośca pratīyamāne śarattaruṇyośca vidhīyamāne sādṛśye upamānopameyasyāprasiddhatvādaprasiddhopamamidam ||</p>
<div type="commentary">
  <p><q>aprasiddheti</q> | kamalamukhayoriva kumudamukhayorgogavayayoriva gomahiṣayoḥ kāvyaśabdayoriva kāvyaśaśinorasti sādṛśyaṃ saurabhādikamevānupāttamapi prasiddhatayā pratīyamānam | śarattaruṇyostu na tathā prasiddhamiti vikasitapulakāṅkurā bhātītyetābhyāmupāttam | pulaka ivāṅkurā iti tatrāśayāt | viśiṣṭabhānasya ca dvayānugatatvenaiva pratīyamānatvāttathāpi pada ivālaṃkāre 'pi kavibhiraprayujyamānatvameva doṣa iti vyācaṣṭe—atreti | pratīyamāna iti | ivaśabdasya dyotakamātratvāt | abhidhīyamānaṃ vyākhyātam ||</p>
  <p>vakratāviśeṣaviśiṣṭasyaivārthasya kāvyakoṭiniveśādavakro heya ityāha—</p>
</div> <!-- commentary !-->
<lg type="kārikā" n="1.53">
  <l>yadalaṃkārahīnaṃ tanniralaṃkāramucyate |</l>
</lg>
<p>yathā—</p>
<lg type="udāharaṇa" n="1.53.64">
  <l>‘kolā khaṇanti motthaṃ, giddhā khāanti maüamaṃsāiṃ, |</l>
  <l>uluā haṇanti kāe, kāā ulue vi vāanti || 64 ||’</l>
</lg>
<pb n="044"/>
<lg type="chāyā" ref="1.53.64">
  <l>[kolāḥ khananti mustāḥ(n), gṛdhrāḥ khādanti mṛtakamāṃsāni |</l>
  <l>ulūkā dhnanti kākān, kākā ulūkānapi vāyanti ||</l>
</lg>
<p>atra kolādeḥ kharūpādyanabhidhānājjātyādyalaṃkārāsaṃbhave niralaṃkāranāmāyaṃ vākyārthadoṣaḥ | saviśeṣaṇādgorapatyamityādervākyadoṣādbhidyate ||</p>
<div type="commentary">
  <p><q>yaditi</q> | vakratāvyatireke 'laṃkārasāmānyameva na syaditi niralaṃkāramityuktam | vāyanti kṣipanti khādanti | ‘vī gativyāptiprajanakāntyasanakhādaneṣu’ iti dhātvanusārāt | nanvasti kolādisvarūpamatra | tato jātyalaṃkāreṇa vakratvamākṣipyate | viśeṣasya ca sāmānyamāntarīyakatvātkathamucyate niralaṃkāramityata āha—atreti | svaṃ rūpaṃ camatkārakāri kavipratibhāmātraprakāśanīyaṃ rūpaṃ tadevālaṃkārakakṣāmadhiśete | na cātra tathā kiṃcidabhihitamato na jātyalaṃkāraḥ | evamanyo 'pyalaṃkāro nāsti | kathaṃ tarhi vakratābhāvarūpadīrghapuccha ityādeḥ śabdadoṣādbhidyate tadāha—saviśeṣaṇāditi | tatra viśeṣaṇaprayoge śabdānāmeva vakratāvyatirekeṇāpavāda iti śabdadūṣaṇamiha tu na tathā | kiṃ tūktameva svarūpaṃ na vakramiti vākyārtha eva duṣṭaḥ ||</p>
</div> <!-- commentary !-->
<lg type="kārikā" n="1.53">
  <l>aślīlamiti nirdiṣṭamaślīlārthapratītikṛt || 53 ||</l>
</lg>
<p>yathā—</p>
<lg type="udāharaṇa" n="1.53.65">
  <l>‘udyatasya paraṃ hantuṃ stabdhasya vivaraiṣiṇaḥ |</l>
  <l>patanaṃ jāyate 'vaśyaṃ kṛcchreṇa punarunnatiḥ || 65 ||’</l>
</lg>
<p>atrodyatasya paraṃ hantumiti saṃbhogārambhaviṣayā, stabdhasya vivaraiṣiṇa iti varāṅgaviṣayā, patanaṃ jāyate 'vaśyamiti retovisargaviṣayā, kṛcchreṇa punarunnatiriti naṣṭarāgapratyānayanaviṣayā aślīlavākyārthaviṣayā pratītirbhavati ||</p>
<div type="commentary">
  <p><q>aślīlamiti</q> | udyatasyeti | paramanyaṃ hantumudyatasya vivaraiṣiṇa iti pramādakṛtāvadhānasya stabdhasyātmanyutkarṣābhidhānenānyānavadhīrayataḥ patanamāvaśyakamudgamaḥ kṛcchrāditi saṃsargo 'bhimataḥ | eṣāmeva padārthānāṃ saṃsargāntaramaślīlamevetyāha—atrodyatasyeti | etena padadoṣādbheda uktaḥ ||</p>
  <p>deśakālādeḥ kāvyāṅgatvāttadvirodhenārtho duṣṭaḥ | virodhaśca bādhaḥ | sa pramāṇenaiva tato lokādivirodhasyālaṃkārasamayasiddhasya pramāṇavirodhaparyavasāyitvaṃ vivakṣannāha—</p>
</div> <!-- commentary !-->
<pb n="045"/>
<lg type="kārikā" n="1.54">
  <l>viruddhaṃ nāma tadyatra virodhasrividho bhavet |</l>
  <l>pratyakṣeṇānumānena tadvadāgamavartmanā || 54 ||</l>
</lg>
<lg type="kārikā" n="1.55">
  <l>yo deśakālalokādipratīpaḥ ko 'pi dṛśyate |</l>
  <l>tamāmananti pratyakṣavirodhaṃ śuddhabuddhayaḥ || 55 ||</l>
</lg>
<p>tatra deśavirodho yathā—</p>
<lg type="udāharaṇa" n="1.55.66">
  <l>‘surāṣṭreṣvasti nagarī mathurā nāma viśrutā |</l>
  <l>akṣoṭanārikerạ̄dhyā yadupāntādribhūmayaḥ || 66 ||’</l>
</lg>
<p>atra surāṣṭreṣu mathurā nāsti | tatparyantādibhūmiṣu cākṣoṭanārikerāṇāmabhāvāt | deśe 'drivanarāṣṭrādirityayaṃ deśakṛtaḥ pratyakṣavirodhaḥ ||</p>
<div type="commentary">
  <p><q>viruddhamiti</q> | tatra deśakālādau pratyakṣata eva varṇyamānasyābhāvo niścīyate iti deśādivirodhaḥ pratyakṣavirodhaḥ | śūraseneṣu mathurā na surāṣṭreṣu | tatparyantabhūmiṣvakṣoṭā nālikerā vā na saṃbhavanti | adrīṇāṃ kathaṃ deśatvamityata āha—deśo 'drivanarāṣṭrādiriti ||</p>
</div> <!-- commentary !-->
<p>kālavirodho yathā—</p>
<lg type="udāharaṇa" n="1.55.67">
  <l>‘padminī naktamunnidrā sphuṭatyahni kumudvatī |</l>
  <l>madhurutphullaniculo nidāgho meghadurdinaḥ || 67 ||’</l>
</lg>
<p>atra padminyā naktaṃ kumudvatyā ahni madhau niculānāmunnidratvādyabhāvānnidāghasya cāmeghadurdinatvāt | kālo naktaṃ dinartava iti kālakṛto 'yaṃ pratyakṣavirodhaḥ ||</p>
<div type="commentary">
  <p><q>padminīti</q> | naktaṃ rātrau | madhurvasantaḥ | niculā hijjalāḥ | te varṣāsu puṣpyanti na vasante | yadyapi kālasvarūpamapratyakṣaṃ tathāpi tadupādhīnāṃ vyavahārāṅgateva pratyakṣatā cetyāha—kālo naktaṃ dinartava iti ||</p>
</div> <!-- commentary !-->
<p>lokavirodho yathā—</p>
<lg type="udāharaṇa" n="1.55.68">
  <l>‘ādhūtakesaro hastī tīkṣṇaśṛṅgasturaṅgamaḥ |</l>
  <l>gurusāro 'yameraṇḍo niḥsāraḥ khadiradrumaḥ || 68 ||’</l>
</lg>
<pb n="046"/>
<p>atra hastihayairaṇḍakhadirāṇāṃ kesarādisadbhāvasya pratyakṣeṇānupalambhāt | jaṅgamasthāvaro loka iti lokakṛto 'yaṃ pratyakṣavirodhaḥ ||</p>
<div type="commentary">
  <p><q>ādhūteti</q> | ante pratyakṣavirodhaśabdārthaṃ vyācaṣṭe—pratyakṣeṇānupalambhāditi | kathamayaṃ laukikavirodha ityata āha—jaṅgameti | jaṅgamasthāvaraṃ jīvaccharīraṃ lokaḥ | tatra jaṅgamaṃ gāvāśvādi sthāvaraṃ latāvṛkṣādi rāṣṭrādāveva deśaparibhāṣā idaṃ prakārāntareṇa deśaśabdenābhidhīyate ||</p>
<lg type="kārikā" n="1.56">
  <l>yukta‍yaucityapratijñādikṛto yastviha kaścana |</l>
  <l>anumānavirodhaḥ sa kavimukhyairnigadyate || 56 ||</l>
</lg>
<p>tatra yuktiviruddhaṃ yathā—</p>
<lg type="udāharaṇa" n="1.56.69">
  <l>‘surahimahupāṇalampaḍabhamaragaṇābaddhamaṇḍalībandham |</l>
  <l>kassa maṇaṃ ṇāṇandaï kummīpuṭṭhaṭṭhiaṃ kamalam || 69 ||’</l>
</lg>
<lg type="chāyā" ref="1.56.69">
  <l>[surabhimadhupānalampaṭabhramaragaṇābaddhamaṇḍalībandham |</l>
  <l>kasya mano nānandayati kūrmīpṛṣṭhasthitaṃ kamalam ||]</l>
</lg>
<p>atra kūrmīpṛṣṭhe kamalodgaterayuktiyuktatvādyuktiviruddhamidam ||</p>
<div type="commentary">
  <p><q>yuktīti</q> | sāmānyatastāvadanumānavirodho yatpramāṇābhāvaḥ | nahi prameyābhāve pramāṇaṃ prasiddham | tadayamartho yuktiḥ pramāṇam | ādhūtakesaretyādau udāharaṇe kvacideva vyaktiviśeṣe kesarādisaṃbandhapratipādanaṃ kathamanyathā teṣāmeraṇḍaṃ nirdiśati | tato bhavati pratyakṣeṇaiva virodhaḥ | iha tu na tathā | nahi viśeṣataḥ kāpi kūrmapṛṣṭhavyaktirastīti sāmānyākāreṇa vivakṣitam | tataśca kamalajāteḥ paṅa‍kajaprabhavāyā eva niścayātkūrmapṛṣṭhādudgame na kaścitpramāṇaṃ kadāpi kasyāpyavataratītyāśayavān vyācaṣṭe—atreti | ayuktiyuktatvāditi | yukteḥ pramāṇatvenāsaṃbaddhatvādityarthaḥ ||</p>
</div> <!-- commentary !-->
<p>aucityaviruddhaṃ yathā—</p>
<lg type="udāharaṇa" n="1.56.70">
  <l>‘paṭṭaṃsuuttarijjeṇa pāmaro pāmarīĕ paripusaï |</l>
  <l>aïgaruakūrakumbhībhareṇa seulliaṃ vaaṇam || 70 ||’</l>
</lg>
<lg type="chāyā" ref="1.56.70">
  <l>[paṭṭāṃśukottarīyeṇa pāmaraḥ pāmaryāḥ proñchati |</l>
  <l>atigurukakūrakumbhībhareṇa svedārdritaṃ vadanam ||]</l>
</lg>
<pb n="047"/>
<p>atra pāmarasya paṭṭāṃśukottarīyābharaṇānaucityād aucityaviruddhamidam ||</p>
<div type="commentary">
  <p><q>aucityaviruddhamiti</q> | aucityaṃ yogyatā tasya parābhṛśyamānasya vivakṣitaviparītaparyavasānamanyo 'numānavirodhaḥ | tathā hi—paṭṭāṃśukottarīyeṇa pāmaraḥ pāmaryā proñchati | atigurukakūrakumbhībhareṇa svedārdritaṃ vadanamityatra pūrvavatsaṃbandhagrāhakapramāṇābhāvaḥ | kadācidrājaprasādādinā tathā saṃbhavāt | kiṃ tu pāmaraucityapratisaṃdhāne paṭṭāṃśukāvaguṇṭhanamanucitam | vidagdhanepathyaparigrahādināgaravṛttāparicaya eva pāmaratvam | tataścāyamartho bhavati—paṭṭāṃśukasaṃbandhāyogyeyaṃ pāmaratvāditi | kūraṃ bhaktam | kumbhī kalaśī ||</p>
</div> <!-- commentary !-->
<p>pratijñāviruddhaṃ yathā—</p>
<lg type="udāharaṇa" n="1.56.71">
  <l>‘yāvajjīvamahaṃ maunī brahmacārī ca me pitā |</l>
  <l>mātā ca mama vandhyāsītsmarābho 'nupamo bhavān || 71 ||’</l>
</lg>
<p>atra svayaṃ vaktureva ‘yāvajjīvamahaṃ maunī’ ityādipadānāmukta‍yā pratijñāvirodhātpratijñāviruddhamidam ||</p>
<div type="commentary">
  <p><q>pratijñāviruddhamiti</q> | abhyupagamavākyaṃ pratijñā | yathā—‘yadyadādiśati svāmī tatkaromyavicārayan’ iti | sādhyanirdeśaśca—‘ayaṃ sa raśanotkarṣī pīnastanavimardanaḥ | nābhyūrujaghanasparśī nīvīvisraṃsanaḥ karaḥ ||’ iti | dvayamapi pratijñāpadenābhimatam | tatrādye ‘yāvajjīvamahaṃ maunī’ ityudāharaṇam | avyāhāro maunam | tadabhyupagamavākyenaiva bodhyate | tathā hi—nāyaṃ maunī vacanavattvādityabhyupagamya maunābhāvaparyavasannamiti tṛtīyo 'yamanumānavirodhaḥ | dvitīyapakṣakakṣīkaraṇena caturthodāharaṇe ‘brahmacārī ca me pitā, mātā ca mama vandhyā’ iti vaktā yasyaurasaḥ sutaḥ sa pitṛpadenābhimato na ca tasya brahmacāritvaṃ saṃbhavati | mātā jananyevābhidhīyate na ca tasyā vandhyātvaṃ saṃbhavati | parasparavyāghāto virodhaḥ | ayaṃ ca pañcamaprakāro yadvyāpakadvārā virodhaḥ | yathā—smarābho 'nupama iti | nahi smarābhatvaṃ loke prasiddhaṃ kitu smaratulyatāṃ vadan sopamānatvamabhyupagacchati | taccānupamatvena viruddham | tato vyāpakavirodho 'yam | yathā—vahniranuṣṇa iti | ādigrahaṇāddṛṣṭāntadvārako 'numānavirodhaḥ saṃgṛhītaḥ ||</p>
</div> <!-- commentary !-->
<pb n="048"/>
<lg type="kārikā" n="1.57">
  <l>dharmārthakāmaśāstrādivirodhaḥ ko 'pi yo bhavet |</l>
  <l>tamāgamavirodhākhyaṃ doṣamācakṣate budhāḥ || 57 ||</l>
</lg>
<p>teṣu dharmaśāsravirodho yathā—</p>
<lg type="udāharaṇa" n="1.57.72">
  <l>‘asāvanupanīto 'pi vedānadhijage guroḥ |</l>
  <l>svabhāvaśuddhasphaṭiko na saṃskāramapekṣate || 72 ||’</l>
</lg>
<p>atrānupanītasya vedādhyayanānadhikārāddharmaśāsravirodhaḥ ||</p>
<div type="commentary">
  <p><q>dharmārtheti | vedādhyayanānadhikārāditi</q> | ‘akṛtavratabandhe tu gurāvuparate sati | nābhivyāhārayed brahma svadhāninayanādṛte ||’ iti dharmaśāsram ||</p>
</div> <!-- commentary !-->
<p>arthaśāsravirodho yathā—</p>
<lg type="udāharaṇa" n="1.57.73">
  <l>‘kāmopabhogasākalyaphalo rājñāṃ mahījayaḥ |</l>
  <l>ahaṃkāreṇa jīyante dviṣantaḥ kiṃ nayaśriyā || 73 ||’</l>
</lg>
<p>atra mahījayasya phalatvena kāmopabhogānāmarthaśāsrakārairananumatatvācchatruvijaye cāhaṃkārasyāhetutvādarthaśāsravirodhaḥ ||</p>
<div type="commentary">
  <p><q>kāmeti | atra mahījayasyeti</q> | mahījayasya dharmaḥ phalamiti nītiśāsre sthitam | ahaṃkāro mānaḥ sa na śatruvijaye sādhanam | ariṣaṅvargatyāge hīndriyajayaḥ | tathā vijigīṣutā | tayā ca śatruparibhava iti | yadāha—sa raghurāṣṭro vilalāsa ityupakramya kauṭilyācāryaḥ mānādrāvaṇaḥ paradārānaprayacchan duryodhano rājyāṃśaṃ ceti ||</p>
</div> <!-- commentary !-->
<p>kāmaśāsravirodho yathā—</p>
<lg type="udāharaṇa" n="1.57.74">
  <l>‘tavottaroṣṭhe bimboṣṭhi daśanāṅko virājate |</l>
  <l>pūrṇasaptasvaraḥ so 'yaṃ bhinnagrāmaḥ pravartate || 74 ||’</l>
</lg>
<p>atrottaroṣṭhe daśanāṅkasya kāmaśāsrakārairananujñānātkāmaśāsravirodhaḥ | bhinnagrāmāṇāṃ ca pūrṇasaptasvaratvānupapatteḥ | kalāvirodhe 'pi tadaṃśatvātkāmaśāsravirodha eva ||</p>
<div type="commentary">
  <p><q>taveti</q> | atrottaroṣṭha ityuparitana oṣṭha uttaroṣṭhamantaramukhaṃ nayanāntaṃ ca muktvā <pb n="049"/>cumbanavaddaśanacchedyasthānānīti kāmasūtram | bhinnagrāmarāgāṇāmiti | bhinnamārgeṣu saptasvarāṇāṃ samavāyo nopanibaddhaḥ | tathā ca ‘prāṃśustu dhaivatanyāsaḥ pañcamarṣabhavarjitaḥ | ṣaḍjo dīvyatāṃ jā(yā)to bhinnaṣaḍja udāhṛtaḥ' | tamaṅgo 'pyāha—‘ṣāḍavauḍavike jātī bhinnagrāma udāhṛtaḥ’ iti | tataśca ṣaḍvā pañca vā svarā bhavanti bhinnagrāme na tu sapta | kāmaśāsravirodhaprastāve kathaṃ kalāvirodha udāhriyata ityata āha—tadaṃśatvāditi | gītādikalācatuḥṣaṣṭeḥ kāmāṅgatayā kāmasūtrakārairupadeśādbhavati tadvirodhe kāmaśāsravirodha ityarthaḥ | ādigrahaṇāddevatābhaktito muktirna tattvajñānasaṃpadetyādikaṃ mokṣādiśāstraviruddhamudāharaṇīyam ||</p>
<p>doṣāṇāṃ prathamamuddeśo 'yamabhisaṃdhāya kṛtastaṃ viśeṣasaṃhāravyājena sphuṭayati—</p>
</div> <!-- commentary !-->
<lg type="kārikā" n="1.58">
  <l>evaṃ padānāṃ vākyānāṃ vākyārthānāṃ ca yaḥ kaviḥ |</l>
  <l>doṣānheyatayā vetti sa kāvyaṃ kartumarhati || 58 ||</l>
</lg>
<lg type="kārikā" n="1.59">
  <l>alaṃkṛtamapi śravyaṃ na kāvyaṃ guṇavarjitam |</l>
  <l>guṇayogastayormukhyo guṇālaṃkārayogayoḥ || 59 ||</l>
</lg>
<lg type="kārikā" n="1.60">
  <l>trividhāśca guṇāḥ kāvye bhavanti kavisaṃmatāḥ |</l>
  <l>bāhyāścābhyantarāścaiva ye ca vaiśeṣikā iti || 60 ||</l>
</lg>
<lg type="kārikā" n="1.61">
  <l>bāhyāḥ śabdaguṇāsteṣu cāntarāstvarthasaṃśrayāḥ |</l>
  <l>vaiśeṣikāstu te nūnaṃ doṣatve 'pi hi ye guṇāḥ || 61 ||</l>
</lg>
<lg type="kārikā" n="1.62">
  <l>caturviṃśatirākhyātāsteṣu ye śabdasaṃśrayāḥ |</l>
  <l>te tāvadabhidhīyante nāmalakṣaṇayogataḥ || 62 ||</l>
</lg>
<lg type="kārikā" n="1.63">
  <l>śleṣaḥ prasādaḥ samatā mādhuryaṃ sukumāratā |</l>
  <l>arthavyaktistathā kāntirudāratvamudāttatā || 63 ||</l>
</lg>
<lg type="kārikā" n="1.64">
  <l>ojastathānyadaurjityaṃ preyānatha suśabdatā |</l>
  <l>tadvatsamādhiḥ saukṣmyaṃ ca gāmbhīryamatha vistaraḥ || 64 ||</l>
</lg>
<lg type="kārikā" n="1.65">
  <l>saṃkṣepaḥ saṃmitatvaṃ ca bhāvikatvaṃ gatistathā |</l>
  <l>rītiruktistathā praụdhirathaiṣāṃ lakṣyalakṣaṇe || 65 ||</l>
</lg>
<pb n="050"/>
<p>tatra</p>
<lg type="kārikā" n="1.66">
  <l>guṇaḥ suśliṣṭapadatā śleṣa ityabhidhīyate |</l>
</lg>
<p>yathā—</p>
<lg type="udāharaṇa" n="1.66.75">
  <l>‘ubhau yadi vyomni pṛthakpravāhāvākāśagaṅgāpayasaḥ patetām |</l>
  <l>tadopamīyeta tamālanīlamāmuktamuktālatamasya vakṣaḥ || 75 ||’</l>
</lg>
<p>atra bhinnānāmapi padānāmekāpadatāpratibhāsahetutvena saṃdarbhasya suśliṣṭatvādayaṃ śleṣo nāma śabdaguṇaḥ ||</p>
<div type="commentary">
  <p><q>evamiti</q> | tadevaṃ doṣalakṣaṇe vṛtte kramaprāptā guṇā lakṣayitavyāḥ | tadevamojaḥ prasādādayo guṇāḥ | yamakādayastvalaṃkārā iti pūrvaprasiddhau satyāṃ vicāryate | kimeṣāṃ mitho bhedanibandhanam, kathaṃ cālaṃkārebhyo guṇānāṃ pūrvanipātaḥ, rasasya hi doṣābhāvāditrayasaṃskṛta eva padalābha ityasti paścādbhāve nibandhanamiti tatrāha—alaṃkṛtamapīti | rasāvalambino guṇāḥ, śabdārthāvalambinastvalaṃkārā iti kāśmīrakāḥ | tadagamakam | tathā hi—yadi kāvyasya rasapradhānātmakatāmāśrityāyaṃ vibhāgaḥ, alaṃkārā api tarhi tatpravaṇā eva | atha nāyaṃ niyamo yatsarvatra rasaḥ pradhānamiti, tadātra guṇeṣvapi kathaṃ tadālambananiyamaḥ | kiṃ cātra prasādādivat śleṣādayo 'pi śabdārthagatā eva pratyabhijñāyante tatkathamayaṃ vibhāgaḥ | yadyapi śabdārthā jñāyante, tathāpi rasapravaṇā iti cet | kimidaṃ rasapravaṇatvaṃ, rasāśritatvaṃ tāvanna saṃbhavatyeva | rasapratītiparyavasānaṃ ca yathākathaṃcidalaṃkāreṣvapi tulyamityavicāritaramaṇīyo 'yaṃ mārgaḥ | lokaśāstravacanātigāmī kaścidviśeṣaḥ śobhāpadābhilapyo bhavannasmiñśravyaśabdaḥ śabdārśau viṣayīkaroti | tataśca tathābhūtaśobhāniṣpattihetavo guṇāstadutkarṣahetavastklaṃkārāḥ | yadāha—‘kāvyaśobhāyāḥ kartāro dharmā guṇāstadatiśayahetavastvalaṃkārāḥ’ ityanye, tadapi na | asya rasādivadavyāpteḥ | nahi teṣāṃ rītiśarīrāntarniveśaḥ kaiścidabhyupagamyate, tasmādālaṃkārikasamayānupātī śleṣādyanyatamo guṇaḥ | jātyādyanyatamaścālaṃkāra iti vibhāgaḥ | tata eva ca śobhākāritvena guṇānāmapyalaṃkārapakṣanikṣepaṃ kariṣyati | udbhūtaguṇaṃ tu sphuṭālaṃkārahīnamapi camatkāramāvahatyeva | yathā—‘kā tvaṃ śubhe kasya parigraho vā kiṃ vā madabhyāgamakāraṇaṃ te | ācakṣva matvā vaśināṃ raghūṇāṃ manaḥ parastrīvimukhapravṛtti ||’ yato guṇayogo mukhyastataḥ prathamamuddiṣṭo lakṣitaścaiṣaḥ | sāmānyaguṇasthitau guṇā-<pb n="051"/>nvibhajate—trividhāśceti | śabdaḥ śarīrasthānīyo 'dhiṣṭheyatayā prathamapratisaṃdheyatayā ca bāhyaḥ | tatastadāśritā guṇā api bāhyāḥ | arthastvātmatulyo 'dhiṣṭhāyakatayā paścādgrahyatayā cāntarastena tadāśritā guṇā apyāntarāḥ | athedānīṃ yeṣāmagre doṣatvaṃ tato guṇabhāvaḥ | kecidviśeṣamāsādyante vaiśeṣikāḥ | pūrvaṃ doṣā api viśeṣayogena guṇībhavantītyabhiprāyāt | ‘mādhuryaujaḥprasādāstraya eva guṇāḥ’ iti dhvanikārasya mataṃ nirasyati—caturviṃśatiriti | parasparasaṃkīrṇatvādupādhīnāmiti bhāvaḥ | na caitadasmākaṃ manīṣāmātreṇa kalpanamityāha—ākhyātā iti | niṣṭhāpratyayenedaṃprathamatā dyotyate | uktaviśeṣādeva śabdaguṇānāṃ pūrvabhāva ityāha—teṣviti | abhidhānaṃ dvividhaṃ vibhāgataḥ, lakṣaṇataścetyāha—nāmalakṣaṇayogata iti | padaghaṭanavyavasthitau guṇāntaragaveṣaṇam | ataḥ prathamaṃ śleṣalakṣaṇamāha—tatreti | śliṣṭāni ghaṭitāni padāni yatra tasya bhāvastattā | na ca ghaṭanāmātrasya guṇabhāva iti śaṅa‍kyam | supadaṃ śobhanā ghaṭanetyarthaḥ | śobhanatvaṃ ghaṭanāyā masṛṇatvamekatāpratibhānasāmarthyaṃ yadbrahmaṃ sūtramuraḥsthala iti | bījaṃ cātra śrutyanuprāsavattvamalakṣitasaṃdhitā ca | tathā hi prakṛtodāharaṇe ubhāvityukārabhakārāvoṣṭhyau | yadi ‘vya’ ityādyantau vakārayakārau tālavyau | na cāyaṃ varṇānuprāsaḥ | īṣatspṛṣṭatvādibhedāt | madhye dakāravakārau dantyoṣṭhyau | ‘mni’ ityatra makāro bhakāreṇa, nakāro dakāreṇa samānaśrutika ityādi boddhavyam | tathā ‘pṛthakpravāhau’ iti kakārasya pavargagamanaikatā pratibhāsate, ‘pravāhāvākāśa’ ityaukārasyāvādeśena varṇāntaraniṣpattyā | evaṃ ‘payasaḥ patetām’ ityādāvunneyam | pṛthagiti pārśvadvaye | tena vakṣaḥsthaladakṣiṇavāmabhāgayorlambamāno dvisaro hāra iti labhyate | asya vakṣa iti | atrāsyeti padena nānyasya hāra itthamanupamo na cānyasya vakṣaḥsthalamākāśavadunnatavistīrṇamiti bhagavataḥ sakalajagadvilakṣaṇatvadhvanirityārādhyāḥ ||</p>
</div> <!-- commentary !-->
<lg type="kārikā" n="1.66">
  <l>prasiddhārthapadatvaṃ yatsa prasādo nigadyate || 66 ||</l>
</lg>
<p>yathā—</p>
<lg type="udāharaṇa" n="1.66.76">
  <l>
    <seg type="pāda">‘gāhantāṃ mahiṣā nipānasalilaṃ śṛṅa‍gairmuhustāḍitaṃ</seg>
    <seg type="pāda">chāyābaddhakadambakaṃ mṛgakulaṃ romanthamabhyasyatu |</seg>
  </l>
  <l>
    <seg type="pāda">viśrabdhaiḥ kriyatāṃ varāhapatibhirmustākṣatiḥ palvale</seg>
    <seg type="pāda">viśrāmaṃ labhatāmidaṃ ca śithilajyābandhamasmaddhanuḥ || 76 ||’</seg>
  </l>
</lg>
<pb n="052"/>
<p>atra ‘gāhantāṃ mahiṣā nipānasalilam’ ityādiprasiddhārthapadopādānātprasādaḥ ||</p>
<div type="commentary">
  <p><q>prasiddhārtheti</q> | asyārthaḥ prāgeva vivṛtaḥ | prasādo dvidhā—vācyaviṣayaḥ, pratīyamānaviṣayaśca | tatra pratīyamānaviṣayo yathā—‘evaṃvādini devarṣau pārśve pituradhomukhī | līlākamalapatrāṇi gaṇayāmāsa pārvatī ||’ atra śrutāvagatādeva vākyāllajjādayo hastadattā iva prakāśante || vākyaviṣayo dvidhā bhavati | grāmyaireva grāmya upanāgarairvā, padaiḥ saṃdarbhanirvāhe | ādyo yathā—‘candre kalaṅa‍kaḥ sujane daridratā vikāśalakṣmīḥ kamaleṣu cañcalā | mukhāprasādaḥ sadhaneṣu sarvadā yaśo vidhātuḥ kathayanti khaṇḍitam ||’ dvitīyamudāharati—gāhantāmiti | atra prathamapāde gāhantāṃ mahiṣā iti grāmyam | nipānasalilamityupanāgaram | śṛṅa‍gairiti grāmyam | muhurityupanāgaram | tāḍitamiti grāmyam | dvitīyapāde kadambakaromanthaśabdāvupanāgarau śeṣāṇi grāmyāṇi | evaṃ ca caramayorapi svato vivecanīyam | gāhanaṃ viloḍanaṃ tanniḥśaṅa‍kameva bhavatīti visrambhadhvaniḥ | ata eva trāsābhāvātprakṛtipratyāpattau | śṛṅa‍gābhyāṃ paryāyeṇa jalatāḍanaṃ mahiṣajātiḥ | chāyāśrayaṇaṃ yūthabandhaśca mṛgajātiḥ | ciraparasparavārtānabhijñānāddivā niṣpalāyanena romantho 'paricita ivāsīttasyedānīṃ śikṣākrameṇa yadi paricayaḥ syādityabhyasyatviti dhvaniḥ | varāhapatibhiriti na yādṛśatādṛśānāmasmanmṛgayāsaṃrambhagocaratvamiti prakāśyate | nanu cātra kartṛprakramabhedo dūṣaṇaṃ kasmānna bhavati | naitat | āpātaśauṇḍeṣu pariṇatibhīruṣu ca mahiṣeṣu svabhāvabhīteṣu mṛgeṣu na tathāyaṃ saṃrambhate yathā punarāvṛtticatureṣu prakārakovideṣu ca varāheṣu | tataśca teṣāmucitakriyāsu kartṛtāmātrameva na soḍhavāniti sāṃprataṃ kartṛtābhyanujñānena vyajyate | tatastṛtīyāyāmaucityaniveśinyāṃ prakramabhedo 'pyucita eveti vyaktivivekakārādīnāmapi saṃmataḥ panthāḥ | idaṃ ceti cakāreṇa cedasmaddhanurārūḍhamavatīrṇaṃ vā tadaiva saṃrambhagocarāṇāṃ bhayavisrambhāviti kopaprakarṣaḥ | ata evāsmaditi bahuvacanaṃ sajīvam ||</p>
</div> <!-- commentary !-->
<lg type="kārikā" n="1.67">
  <l>yanmṛduprasphuṭonmiśravarṇabandhavidhiṃ prati |</l>
  <l>avaiṣamyeṇa bhaṇanaṃ samatā sābhidhīyate || 67 ||</l>
</lg>
<pb n="053"/>
<p>yathā—</p>
<lg type="udāharaṇa" n="1.67.77">
  <l>
    <seg type="pāda">‘yaccandrakoṭikarakorakabhārabhāji</seg>
    <seg type="pāda">babhrāma babhruṇi jaṭāpaṭale harasya |</seg>
  </l>
  <l>
    <seg type="pāda">tadvaḥ punātu himaśailaśilānikuñja-</seg>
    <seg type="pāda">jhāṅa‍kāraḍambaravirāvi surāpagāmbhaḥ || 77 ||’</seg>
  </l>
</lg>
<p>atropakramādāsamāpti sphuṭabandhasya nirvāhātsamatvam ||</p>
<div type="commentary">
  <p><q>yaditi</q> | pratītyantena mārgo vyākhyātaḥ | avaiṣamyeṇa bhaṇanamityanena vāgbhedaḥ svareṣu hrasvāntyāḥ, vyañjaneṣu vargāntyā dantyāśca mṛdavaḥ komalā varṇāḥ | dīrghāḥ svarāḥ vyañjaneṣu ṇakāravarjaṭavargarephaśaṣahā adantyasaṃyogāśca prasphuṭāḥ | śeṣāṇi vyañjanāni dantyasaṃyogāśconmiśramadhyamā varṇāsteṣāmanyatamairvarṇairyo bandhanavidhistaṃ prati yadavaiṣamyeṇa upakramanirvāhādinā karaṇena bhaṇanamuktiḥ sā samatā | na ceyaṃ doṣābhāvamātramekajātīyavarṇaparicayaprabandhapraveśanirvāhāṇāṃ siddhiḥ śaktivyutpattirūpatayā pradhānotkarṣaparyavasānāt | na ca doṣābhāvasyaivaṃrūpatā kenacitpratiṣiddhā | ata eva śleṣaprasādayorapi guṇabhāvaḥ siddhaḥ | nanu ‘raktāśokakṛśodarī kva nu gatā tyaktvānuraktaṃ janaṃ no dṛṣṭeti mudhaiva cālayasi kiṃ vātābhibhūtaṃ śiraḥ | utkaṇṭhāghaṭamānaṣaṭpadaghaṭāsaṃghaṭṭadaṣṭacchadastatpādāhatimantareṇa bhavataḥ puṣpodgabho 'yaṃ kutaḥ ||’ ityatra vaiṣamyaṃ doṣa eva syāt | na hyatra muktasthāne sphuṭatā | tasmādyatkiṃcidetat | tadevaṃ nirvāhyatraividhyātsamatā trirūpā bhavati grāmyā paruṣā upanāgarikā ca | tatronmiśraprāyasaṃdarbhanirvāhe grāmyā | yathā—‘puraḥ pāṇḍucchāyaṃ tadanu kapilimnā kṛtapadaṃ tataḥ pākodrekādaruṇaguṇasaṃvardhitavapuḥ | śanaiḥ kośārambhe sthapuṭanijaviṣkambhaviṣame vane pītāmodaṃ vadaramarasatvaṃ kalayati ||’ paruṣā yathā—yaccandreti | bālendumayūkhamukulajālaniculitāsu parameśvarajaṭāvallarīpu bhramaṇādhyāsādivādyāpi himādrikuñjeṣu jhāṅa‍kārigaṅa‍gāmbha iti pratīyamānotprekṣā | upanāgarikā yathā—‘vasane paridhūsare vasānā niyamakṣāmamukhī dhṛtaikaveṇiḥ | atiniṣkaruṇasya śuddhaśīlā mama dīrghāṃ virahavyathāṃ vyanakti ||’ atrāsmatsahādhyāyinaḥ pūrvārdhamevopanāgarikodāharaṇaṃ manyante | uttarārdhe hi viṣketyādivarṇaniveśanādunmiśratvameva | iyamaparonmiśrā saṃdarbhajātiryatkomalakaṭhoravarṇatulyatayā nirvahaṇamiti ||</p>
</div> <!-- commentary !-->
<lg type="kārikā" n="1.68">
  <l>yā pṛthakpadatā vākye tanmādhuryamiti smṛtam |</l>
</lg>
<pb n="054"/>
<p>yathā—</p>
<lg type="udāharaṇa" n="1.68.78">
  <l>
    <seg type="pāda">‘sthitāḥ kṣaṇaṃ pakṣmasu tāḍitādharāḥ</seg>
    <seg type="pāda">payodharotsedhanipātacūrṇitāḥ |</seg>
  </l>
  <l>
    <seg type="pāda">valīṣu tasyāḥ skhalitāḥ prapedire</seg>
    <seg type="pāda">cireṇa nābhiṃ prathamodabindavaḥ || 78 ||’</seg>
  </l>
</lg>
<p>atra padeṣu saṃhitābhāvātpṛthakpadatvena mādhuryam ||</p>
<div type="commentary">
  <p><q>yā pṛthagiti</q> | pṛthagiva padāni yatra bhāsante sa pṛthakpadaḥ saṃdarbha ityupamāgarbho bahuvrīhiśca | tasya bhāvastattā | mādhuryamuktasvarūpaṃ tacchabdagataṃ pṛthakpadatayāvicchidyata iti | tadeva mādhuryayuktam | aucityena hi samāsavyatireka ākṛṣyate kadācidanuddhato vā samāsaḥ | anuddhatiranullekhaḥ | taduktam—‘avṛttirmaghyavṛttirvā mādhurye ghaṭanā tathā’ iti | ata eva ‘samāsanivṛttiparametat’ iti vāmanaḥ | kaścitsamāso rasaucityenākṛṣṭaḥ paribhāvyamāno manīṣibhiścamatkārakāraṇaṃ bhavati | yathā—‘teṣāṃ gopavadhūvilāsasuhṛdāṃ rādhārahaḥsākṣiṇāṃ kṣemaṃ tatra kalindaśailatanayātīre latāveśmanām | vicchinne smaratalpakalpanamṛducchedopayoge 'dhunā te nūnaṃ jaraṭhībhavanti vigalannīlatviṣaḥ pallavāḥ ||’ atra tacchabdo yeṣāṃ vilāsasaṃpattisvabhāvalabdhaprakarṣāṇāmanubhava eva sākṣīti viśeṣaprādhānyavivakṣayā nasamāsenānigamanāt | na yā kāpi vadhūḥ, api tu gopasaṃbandhinī kṛtagopācāracāturīparādhīnā | nānyatra nīrasaprāye kvacana sauhārdaṃ kiṃ tu vilāsa eva | so 'pi na yaḥkaścit, api tu gopavadhūsaṃbandhītyevaṃ bahūnāṃ piṇḍībhāvavivakṣayā samāsa evocitaḥ | etāvataivācchedo 'pyucita eva | sarvasvāyamānatvāttatsaṃbandhajanitasya viśeṣasya pṛthagevoktirucitā | rādhārahaḥsākṣiṇāmityatrāpi samāsaḥ pūrvavat | yadyapi rādhāsaṃbandhasya vaivakṣikaṃ prādhānyamiti na samāsaḥ pratibhāsate tathāpi yadanyasya rādhārahasi niveśaḥ kṣama iti bhāvayansuhṛdāmityapahāya sākṣiṇāmityuktavān | sākṣī hi taṭastha eva vyāpriyate | tenāvaśyakartavyasākṣitāprādhānyavivakṣayā saṃbhavati virodhādityavaseyam | sthitā iti | pakṣmāvasthāne 'dharatāḍane stanataṭanipāte valibhaṅa‍gaskhalane nābhinimnapnāptau jalabindūnāṃ kartṛtānirdeśātsvācchandyamunmīlitam | tathā ca—gauryā bāhyasaṃvedanābhāvastena bhagavadgato 'nurāgaprakarṣaḥ prathamapādena | nidāghatāpacchidā rajoharaṇena vasuṃdharā saurabhonmīlanena mayūrakekāyitādinā tribhuvanasyāpi <pb n="055"/>ye camatkārāspadamiti dhvanitam | tathābhūtānāmatha saṃvedane pūrva evābhiprāyaḥ | tāḍitetyākāreṇa cchedonmeṣaḥ payodharetyādāvokāraḥ | dhakāratakārau ||</p>
</div> <!-- commentary !-->
<lg type="kārikā" n="1.68">
  <l>aniṣṭhurākṣaraprāyaṃ sukumāramiti smṛtam || 68 ||</l>
</lg>
<p>yathā—</p>
<lg type="udāharaṇa" n="1.68.79">
  <l>‘maṇḍalīkṛtya barhāṇi kaṇṭhairmadhuragītibhiḥ |</l>
  <l>kalāpinaḥ pranṛtyanti kāle jīmūtamālini || 79 ||’</l>
</lg>
<p>atra sarvakomalatve 'sati śleṣaviparyayadoṣaśaithilyābhāvādbāhulyādvarṇānāmanaiṣṭhuryātsaukumāryam ||</p>
<div type="commentary">
  <p><q>aniṣṭhureti</q> | samasta eva gumphe dvitrāṇi tricaturāṇi prasphuṭānyakṣarāṇi niveśyante sa kilāntarāntaropadaṃśanyāyena citrāsvādaparyavasāyī sukumāra iti prācāṃ matam | ata eva samatāyā bhedaḥ | bhṛdvīkāpākaḥ punaranyādṛśo vakṣyate | aniṣṭhure sukumāravyavahāro loke dṛṣṭaḥ | maṇḍalīkṛtyetyādau prathamapāde maṇḍeti, kṛtyeti, barheti atra saṃyogatrayam | dvitīyapāde ṇṭheti, rmeti ca saṃyogadvayamupanyasya gītidīrghasvaraniveśo rūpāntaramādāya viśeṣaśobhāhetuḥ | tṛtīyapāde keti na iti pranṛtyantīti ca dīrghavisargasaṃyogā iti vyantaram | caturthapāde dīrghasvarā evāntarāntareti saiva vāsanā | nanu aniṣṭhurākṣaramayatvaṃ sukumārateti vaktavye prāyaśabdaḥ kena prayojanenetyata āha—atreti | na cāyamarthaguṇaḥ sa hi vākyārthe dharmiṇi nirūpyate | ayaṃ tu padasamudāya iti yuktaṃ śabdaguṇeṣu pariṃgaṇanam | saṃmitatvamanyathā bhaviṣyati ||</p>
</div> <!-- commentary !-->
<lg type="kārikā" n="1.69">
  <l>yatra saṃpūrṇavākyatvamarthavyaktiṃ vadanti tām |</l>
</lg>
<p>yathā—</p>
<lg type="udāharaṇa" n="1.69.80">
  <l>‘vāgarthāviva saṃpṛktau vāgarthapratipattaye |</l>
  <l>jagataḥ pitarau vande pārvatīparameśvarau || 80 ||’</l>
</lg>
<p>atra vākyaparipūrṇatayārthasamapakatvādarthavyaktiḥ ||</p>
<div type="commentary">
  <p><q>vāgarthāviveti</q> | atra vande ityuttamapuruṣavacanenaivāhamiti prāptam ‘asmadyuttamaḥ’ ityatra sthāninītyabhidhānāt | kimiti karmāpekṣāyāṃ pārvatīparameśvarāviti | tāvapi <pb n="056"/>kiṃbhūtāvityato jagataḥ pitarāviti | tena lakṣmīnārāyaṇādivaidharmyeṇa namaskāryatvam | ekaśeṣaśabdenaiva mātṛśabdārthaḥ | strīpuṃsayorityaucityādvāgarthāviveti | kimarthaṃ namaskuruta ityatra vāgarthapratipattaye iti | tadevaṃ yādṛśo yāvāṃśca viśeṣaṇaviśeṣyaprakāro 'bhimataḥ sa sarva eva vāgityādyupāttaśabdasamudāyamātreṇa niṣpratyūhamavagamyata ityarthavyaktiśabdārthavyākhyānena sphuṭayati—atreti | arthasamarpakatvādityanena śabdaguṇatā vyaktīkṛtā ||</p>
</div> <!-- commentary !-->
<lg type="kārikā" n="1.69">
  <l>yadujjvalatvaṃ bandhasya kāvye sā kāntirucyate || 69 ||</l>
</lg>
<p>yathā—</p>
<lg type="udāharaṇa" n="1.69.81">
  <l>
    <seg type="pāda">‘nirānandaḥ kaunde madhuni vidhuro bālabakule</seg>
    <seg type="pāda">na sāle sālambo lavamapi lavaṅa‍ge na ramate |</seg>
  </l>
  <l>
    <seg type="pāda">priyaṅa‍gau nāsaṅa‍gaṃ racayati na cūte vicarati</seg>
    <seg type="pāda">smaraṃllakṣmīlīlākamalamadhupānaṃ madhukaraḥ || 81 ||’</seg>
  </l>
</lg>
<p>atra bandhasya chāyāvatvenaujjvalyaṃ tadeva ca kāntirucyate ||</p>
<div type="commentary">
  <p><q>yadujjvalatvamiti</q> | kiṃ punaridamujjvalatvaṃ nāma | kecidāhuranuprāsabahutvamiti, tadasat—‘tasyāḥ susrāva netrābhyāṃ vāri praṇayakopajam | kuśeśayapalāśābhyāmavaśyāyajalaṃ yathā ||’ ityādāvanuprāsabahulatā saṃbhavati | evaṃvidhaṃ hi purāṇacchāyamāmananti | kāntiviparyayaḥ purāṇī chāyā | yathā—‘vrajati gaganaṃ bhallātakyā dalena sahopamām’ iti | ata evāha—‘purāṇacitrasthānīyaṃ tena vandhyaṃ kavervacaḥ’ iti | tasmādaprahatapadairārambhaḥ saṃdarbhasyaiva kāntiḥ | tadyathā—kusumasya dhanuriti prahatam | kausumamityaprahatam | jalanidhāviti prahatam | adhijaladhītyaprahatam | gurutvamiti prahatam | gauravamityaprahatamityādi | ata eva prahataśaṅa‍kā | camatkāritvaṃ tu sahṛdāhlādakatvamasti hi tulye 'pi vācakatve padānāṃ kaścidavāntaro viśeṣo yamadhikṛtya kiṃcideva prayuñjate mahākavayo na tu sarvam | yathā—pallava iti vaktavye kisalayamiti | strīti vaktavye kānteti | kamalamiti vaktavye rājīvamityādi | etadeva mahākavibhirupeyate | ‘katte maṇāma iccaṃ saccaṃ kavie samaṃ samaggesu |... sīmaṭheuṇa musmitammi saccaṇa vañcea ||’ kāntavarṇānuprāso 'pi kānta eva bhavatīti matvānuprāsotkaṭamudāharati—nirānanda iti | asti kunde madhu paraṃ na kamala-<pb n="057"/>sajātīyamityāsakto nānandamalabhata | kundasyeti prahatam, kaundamityaprahatam | bālatve bakulakusumānāṃ na madhuprādurbhāva iti etatkāle ratiṃ na prāptavāniti vidhura ityanena vyajyate | kālāntare 'pi sāle madhuno 'saṃbhavādālambaḥ pratyāśāmātrabandho 'pi na tasyāsīt | āmodaprakarṣādantaḥ kṣaṇaṃ nipatya rasamanāsādayaṃllavaṅa‍gamanusaratīti lavamityanena dhvanyate | evamuttarārdhe 'pi padasvaraso gaveṣaṇīyaḥ | uktameva viśeṣamamisaṃdhāya vyācaṣṭe—atreti | chāyaujjvalyaṃ kāntirityekārthatayā loke prasiddhaṃ tadiha yathā śabdeṣu saṃgacchate tathā pūrvācāryaprasiddha‍yā vivecanīyamityabhiprāyaḥ ||</p>
</div> <!-- commentary !-->
<lg type="kārikā" n="1.70">
  <l>vikaṭākṣarabandhatvamāryairaudāryamucyate |</l>
</lg>
<p>yathā—</p>
<lg type="udāharaṇa" n="1.70.82">
  <l>
    <seg type="pāda">‘ārohatyavanīruhaṃ praviśati śvabhraṃ nagaiḥ spardhate</seg>
    <seg type="pāda">khaṃ vyālẹdhi viceṣṭate kṣititale kuñjodare līyate |</seg>
  </l>
  <l>
    <seg type="pāda">antarbhrāmyati koṭarasya vilasatyālambate vīrughaḥ</seg>
    <seg type="pāda">kiṃ tadyanna karoti mārutavaśaṃ yātaḥ kṛśānurvane || 82 ||’</seg>
  </l>
</lg>
<p>atra vikaṭākṣarabandhatve nṛtyadbhiriva padairyadvākyaracanā sā udāratā ||</p>
<div type="commentary">
  <p><q>vikaṭeti</q> | vikaṭairakṣarairbandho yasya tasya bhāvastattvam | asti tāvannṛtyantīva padānīti sahṛdayānāṃ kvacidarthe vyavahāraḥ | sa ca na nirviṣayo nāpyasya viśeṣa iti tatpramāṇakameva guṇāntaramavasthitamiti kaścivdyācaṣṭe | tathā tu na kathaṃcittsvarūpamudbhidya darśitaṃ bhavati | anye tu visargānuprāsādigranthilatvamanenābhimatamityāhuḥ | tadapi na | aurjityābahirbhāvaprasaṅa‍gāt | tasmādidamatra vācyam—vikaṭāni viśālāni | prabhūtānīti yāvat | tathābhūtānyakṣarāṇi dīrghānusvārādirūpāṇi sahṛdayasaṃvedanīyāni | ata eva nṛtyatulyatā | yathā hi—nṛtyeṅa‍gānāmaṅa‍gulyādīnāmākuncanaprasāraṇakrameṇa rañjakatvaṃ tathātrāpi | tathāhi—ārohatītyādau prathamapāde ākārokārābhyāṃ prasāraḥ | hatyaveti saṃkocaḥ | nīruha itīkāravisargābhyāṃ prasaraṇam | nagaiḥ spardhata iti visargasaṃdhyakṣarairvikāśaḥ | dvitīyapāde 'pi prasāraṇenopakramyata iti naiva nirvahaṇamantarāntaravarohakramo bhavati | na cātra yatīnāṃ saṃniveśo 'bhimataḥ | mārutavaśaṃ yāta ityanenonmādarogagṛhīta iti śabdamūlānusvāna-<pb n="058"/>(sāra)balenāvagamyate | unmādagṛhīto 'pi vṛkṣārohaṇādikamasamañjasamavyavasthitaṃ ca karoti | vana ityanena yatra sarvathaiva pratīkārāsaṃbhava iti niraṅa‍kuśonmādaceṣṭitamevopabṛṃhayati | nagaiḥ spardhate parvatocchrāyamanukarotīti dūraprasṛta unmādaḥ | khaṃ vyālẹdhītyatrāpi tathaivābhiprāyaḥ | kiṃ tadyaditi na śakyaṃte gaṇayitu munmādaceṣṭitānīti prakāśantetyeti granthilāvicchedāt | prasāraṇasya paryavasānaṃ śvetyanena praviśatītisaṃkocaḥ | ata eva parasmaipadayornirantaramāvāpaḥ kāntiviśeṣakaratvādupādeya eva bhavatīti ||</p>
</div> <!-- commentary !-->
<lg type="kārikā" n="1.70">
  <l>ślāghyairviśeṣaṇairyogo yastu sā syādudāttatā || 70 ||</l>
</lg>
<p>yathā—</p>
<lg type="udāharaṇa" n="1.70.83">
  <l>
    <seg type="pāda">‘śrutvāyaṃ sahasāgataṃ nijapurātrāsena nirgacchatāṃ</seg>
    <seg type="pāda">śatrūṇāmavarodhanairjalalavaprasyandatimyatpuṭāḥ |</seg>
  </l>
  <l>
    <seg type="pāda">śubhre sadmani pallavinyupavane vāpyāṃ navāmbhoruhi</seg>
    <seg type="pāda">krīḍādrau ca saśādvale vivalitagrīvairvimuktā dṛśaḥ || 83 ||’</seg>
  </l>
</lg>
<p>atra śubhre pallavini navāmbhoruhi ityādiślāghyaviśeṣaṇopādānādudāttatā ||</p>
<div type="commentary">
  <p><q>ślāghyairiti</q> | utkarṣavānudātto loke prasiddhaḥ | bahūnāṃ madhye yaḥ ślāghate sa utkarṣavān | tena ślāghyatvamudāttalakṣaṇam | tadiha kāvye vākyārthapoṣādhāyakatayā sahṛdayahṛdayāvarjanakṣamatvena ślāghāviṣayatve viśeṣyatvaṃ ca vākyārtho 'tastadviśeṣaṇapadeṣu yathoktarūpa utkarṣo 'bhimato 'nudāraścāyaṃ guṇa iti svarūpaviśeṣakṛtātkāntiśarīrāntargatāccamatkāritvādbhidyate | nacātra muhatirabhimateti naikamapi kāntirūpamasti | ata eva purāṇacchāyamudāharati—śrutveti | śrutimātreṇeyaṃ daśā darśane tu na jñāyate kathaṃ bhaviṣyatīti | yamiti | na hyanyasya śrutamātrasya tādṛśaprabhāvasaṃbhāvanā | sahaseti yāvatkrīḍāsahacarāṇāṃ dhavalagṛhādīnāmapi ca premānurūpamāpṛcchyate tāvānapi samayo na labdha iti dhvanyate | āgatamiti niṣṭhāpratyayena cedicchati siddhamevāgamanamiti dyotayati—nijeti | yasyānyena dharṣaṇaṃ svapne 'pi na buddhiviṣaya āsīt | sopadravasyāpi yasya na tyāgaḥ kadāpi kathaṃcidabhūditi vyajyate | nirgacchatāmiti hṛdayavamukhyena punaḥ punaravatiṣṭhamānānāmasaṃbhavadrūpaṃ nirgamanamiti <pb n="059"/>dyotyate | śatrūṇāmiti bahuvacanena yadaikāvaskandamuddiśyāyaṃ pracalati tadā sarveṣāmiyaṃ daśā bhavatīti pratyāyyate | ata evāsamāsaḥ sajīvaḥ | viyogavedanādūnamānasānāmudgato 'pi bāṣpasrāvādantareva vicchidyata iti lavapadena dhvanyate | punaḥ samāgamāśaṃsanaśīlānāmamaṅa‍galabhiyā bāṣpastambho lavapadarahasyamityeke manyante |
anyasya bāṣpasya nirgamanānupapattau puṭayorārdrabhāvamātram | śubhra iti yatra candrātapena pallavitāḥ kāntayaḥ kṣaṇadāvilāsavihāreṣu kāmapi rasamātrāmutkarṣayantīti vyanakti | tadanantarameva vyāpyāmityāha—navāmbhoruhīti | pūrvavatsaṃbhogodgāraḥ | saśādvala ityanena ratikutūhalotkaṇṭhitānāmadriśṛṅa‍gārohaṇaśrāntānāṃ tadevāstaraṇamiti prakaṭīkriyate | vivalitagrīvatayā ca pabhdyāṃ palāyanameva na tu śarīravalanamapīti | śṛṅa‍gārādbhayānaka eva rasaḥ sthāyīti dhvanitam | tadetatsarvamabhipretyāha—atreti ||</p>
<p>arītimatkaraṇoktamabhipretyaujolakṣaṇamāha—</p>
</div> <!-- commentary !-->
<lg type="kārikā" n="1.71">
  <l>ojaḥ samāsabhūyastvamna</l>
</lg>
<p>yathā—</p>
<lg type="udāharaṇa" n="1.71.84">
  <l>
    <seg type="pāda">‘jayati bhujagarajjugranthiniṣpīḍitendu-</seg>
    <seg type="pāda">sravadamṛtanivṛttapremabhāvaiḥ kapolaiḥ |</seg>
  </l>
  <l>
    <seg type="pāda">viracitanutibandho mūrdhni sadyaḥ purāreḥ</seg>
    <seg type="pāda">pariṇatabahukalpabrahmaṇāṃ brahmaghoṣaḥ || 84 ||’</seg>
  </l>
</lg>
<p>atra bhujagarajjugranthītyādinā samāsabhūyastvādojaḥ ||</p>
<div type="commentary">
  <p><q>oja iti</q> | vaipulyavṛttairbahuśabdasyeyasuni bhūya iti rūpam | tathā ca samāsasya bhūyastvaṃ vaipulyavikaṭatvamiti yāvat | na caivaṃ gauḍīyā rītireveyamiti vācyam | kvacitsamāsabhūyastāmātrasyaivaucitīvaśena viśeṣaśobhāvahatvāt | yathā—‘vādyanti diggajagaṇḍakaṣaṇairbhagnasrastā’ iti | na ca samāsābhāvo nocitaḥ | nahyeka eva samāso rūpabhedamādāya guṇatvamanalaṃkāratvaṃ ca prayojayatīti kimanupapannam | evaṃ prakṛtodāharaṇe 'pi | tathā hi—pariṇatāḥ pariṇāmaṃ gatāḥ | bahūnāṃ kalpānāṃ brahmāṇa iti caturṇāṃ padārthānāṃ piṇḍatve catvāripadāni samabahuvrīhirụ̄dhibhirbhujagarajjubhiriti granthidṛḍhatābodhanāya rūpakam | ata eva nivītyupasargastātparyavān | sadyo viracitanutītyanena kapālānāmasādhāraṇo vyāpāraḥ | bandho hi brāhmarūpastālvādikamantareṇa na niṣpadyate | jīvanānantarameva trāsāveśātstutirūpa eva vrahma-<pb n="060"/>ghoṣaṃ udacaraditi bhagavatastrailokyagrahe niraṅa‍kuśaprabhāvaḥ sadyaḥpadena sūcyate | athavā cedāgamānāmātmalābhānantarameva parameśvarastutirūpatātparyāvasānamiti sarvasyā api śruteḥ parameśvarapravaṇatvamananyasādhāraṇabhaktiprahvatāṃ ca kavirabhipraiti | purārerityanena saṃhārirūpatā bhagavataḥ prakṛtapoṣānuguṇā prakāśitā ||</p>
</div> <!-- commentary !-->
<lg type="kārikā" n="1.71">
  <l>aurjityaṃ gāḍhabandhatā |</l>
</lg>
<p>yathā—</p>
<lg type="udāharaṇa" n="1.71.85">
  <l>
    <seg type="pāda">‘asminnīṣadvalitavitatastokavicchinnabhugnaḥ</seg>
    <seg type="pāda">kiṃcillīlopacitavitataḥ puñjitaścocchritaśca |</seg>
  </l>
  <l>
    <seg type="pāda">dhūmotpīḍastaruṇamahiṣaskandhanīlo davāgneḥ</seg>
    <seg type="pāda">svairaṃ sarpansṛjati gagane gatvarānabhrabhaṅa‍gān || 85 ||’</seg>
  </l>
</lg>
<p>atra gāḍhabandhasya spaṣṭameva pratibhānādaurjityam ||</p>
<div type="commentary">
  <p><q>aurjityamiti</q> | ūrjito mahāprāṇastasya bhāva aurjityaṃ tatra saṃdarbhasya mahāprāṃṇatā gāḍhatvamantarāntarāvilambitanayadbhiḥ prayogaiḥ kuṇḍilatvam | guṇasāmānyalakṣaṇādatiprasaṅa‍go nāsti | tathā hi—prakṛtodāharaṇe prathamapāde vicchinnabhugna ityatra tālavyadvayam | kaṇṭhyadantyasaṃyogau prasphuṭonmiśrau | anye mṛdavaḥ | dvitīyapāde auṣṭhyopadhmānīyatālavyacatuṣkasaṃyogāḥ prasphuṭāḥ | svaravyañjanamadhye visargapāṭha ubhayasaṃjñābhiprāyeṇeti durgasiṃhaḥ | tena tadādeśasyāpi vyañjanatvam | anye mṛdavaḥ tṛtīyapāde dantyoṣṭhyadantyakaṇṭhyasaṃyogā unmiśrāḥ | anye mṛdavaḥ | caturthapāde rephāntasaṃyogā bhṛdavo ya iti na kāpi kaṭhoratā pratibhāsate | tathā ca—prathamatṛtīyābhyāmatra dvitīyacaturthayorgāḍhatvam | tathā—‘haste līlākamalamalakaṃ bālakundānuviddham-’ ityāderagāḍhaprathamatṛtīyayorapyasti dhāraṇī mahāprāṇatā vyaktetyāha—atreti ||</p>
</div> <!-- commentary !-->
<lg type="kārikā" n="1.71">
  <l>preyaḥ priyatarākhyānaṃ cāṭūktau yadvidhīyate || 71 ||</l>
</lg>
<p>yathā—</p>
<lg type="udāharaṇa" n="1.71.86">
  <l>
    <seg type="pāda">‘saujanyābhbunidhe budhapriya guṇaprākāra dharmadruma-</seg>
    <seg type="pāda">prāroha pratipannavatsala mahātyāginvivekāśraya |</seg>
  </l>
  <l>
    <seg type="pāda">lakṣmyāvāsa manasvinīmanasijavyāpāradīkṣāguro</seg>
    <seg type="pāda">śrīmanmuñja kimityamuṃ janamupaspraṣṭuṃ dṛśā nārhasi || 86 ||’</seg>
  </l>
</lg>
<pb n="061"/>
<p>atra saujanyāmbunidha ityādīnāṃ priyārthānāṃ padānāmupādānaṃ preyaḥ ||</p>
<div type="commentary">
  <p><q>preya iti</q> | parapriyākhyānaṃ cāṭūktistatra yadvidhīyate sa preyo nāma guṇaḥ kiṃ tu kriyata ityāha—priyatarākhyānamiti | pratyayāṃśe tātparyaṃ loke sādhāraṇa eva priya ityucyamāne yastatrāsādhāraṇaḥ prakarṣo 'vasīyate sa ityartho bhavati | etena lakṣaṇapade īyasun vyākhyātaḥ | uktikhaṇḍairupacito 'rthaḥ sannasanvā bhavatu kavipratikṛṣṭā sūktireka eva tribhuvane bhūyasīnāmapāmadhiṣṭānam | evaṃ bhavānapi tatsthānīyasya saujanyasyeti pratīyate | vudhapriyeti bahuvrīhitatpuruṣābhyāmarthadvayamupāttam | sūkṣmaguṇapratibimbabhāsitayā yāvadabhimatadāyitayā ca prītidhvanitayā ca prakarṣamarpayati—guṇaprākāreti | yathā prākāre uparyupari śilādīnāmavasthitirevamahamahamikayā tvayi guṇānām | athavā yathā prākāraḥ kalatrāvekṣaṇasthānamevaṃ bhavānapi guṇānāmeva procyate | dharmadrumaprāroheti | prārohaḥ praroho 'ṅa‍kuraḥ | tenātijarato bhagnānekavikramādityādiśākhasya dharmatarostvamagrimaḥ saṃtāno 'valambaḥ | yadi vādhomukhī lambamānalatā prarohaḥ | tathā ca dharmatarorupari brahmalokādibaddhavistārasya bhagavadrūpaḥ prāroho bhūpṛṣṭhamadhitiṣṭatīti ko 'pi prītau prakarṣaḥ | pratipannavatsaleti | upakartavyatayā pratipannaḥ svīkṛtastatra vatsalo jhaṭiti snehārdrāntaḥkaraṇastenāṅa‍gīkṛtabhaṅa‍gabhīrutāmātreṇa puruhūtādivannāpi śleṣāviśleṣānvitatayā balikarṇādivatkiṃ tu bhavān sindhuriva vāñchitādikamupakāraṃ karotīti samānaṃ pūrveṇa | mahātyāginniti | tyāgināmapi yaḥ pūjyaḥ sa mahātyāgī tena nūnaṃ dadhīciprabhṛtayo viśrāṇitārthā api na tava tulyatāmārọdhumīśata iti pūrvavat | vivekāśraya iti | yathākartavyatājñānaṃ vivekastasyāśrayo viśrāntisthānaṃ yadi tvaṃ mūlastambho nābhūstadā kamāśritya vivekaprāsādaḥ padamāropayedityādikaṃ svayamūhanīyamiti tadetatsarvaṃ sūcayannāha—priyārthānāṃ padānāmiti | priyārthānāṃ prītiprakarṣārthānām ||</p>
</div> <!-- commentary !-->
<lg type="kārikā" n="1.72">
  <l>vyutpattiḥ suptiṅāṃ yā tu procyate sā suśabdatā |</l>
</lg>
<p>yathā—</p>
<lg type="udāharaṇa" n="1.72.87">
  <l>
    <seg type="pāda">‘tasyājīvanirastu mātaravamā jīvasya mājīvato</seg>
    <seg type="pāda">bhūyādvā 'jananiḥ kimamba’ <note>‘janinā’ iti saṭīkapustakapāṭhaḥ</note>januṣā jantorvṛthā janmanaḥ |</seg><pb n="062"/>
  </l>
  <l>
    <seg type="pāda">yastvāmeva na vandate na yajate nopaiti nālokate</seg>
    <seg type="pāda">nopastauti na manyate na manute nādhyeti na dhyāyati || 87 ||’</seg>
  </l>
</lg>
<p>atra ajīvaniḥ—ajananiḥ—ityādīnāṃ suvantānāṃ vandate—yajate—ityādīnāṃ tiṅantānāṃ ca vyutpattiḥ suśabdatā ||</p>
<div type="commentary">
  <p><q>vyutpattiriti</q> | viśiṣṭā utpattirvyutpattiḥ | subantānāṃ tiṅantānāṃ ca bahūnāmapi cakārādimantareṇa ghaṭanāsauṣṭavārpakatayā camatkārakāritvamityarthaḥ | ‘ākrośe
nañyaniḥ’ | kimarthabhidamāśāsyata ityata āha—jīvato 'vamāna iti | jīvato 'vamānanaṃ mābhūnmaraṇamapi tadapekṣayā varamityarthaḥ | āyuḥkarmavaśāttathābhūto 'pi jīviṣyatīti yadri tadā 'jananiranutpattireva bhūyāt | kuta ityata āha—kimiti | janineti puṃliṅa‍ganirdeśaścintyaḥ ikaḥ strīprakaraṇe vidhānāt | janirutpattiriti sāhacaryācca | kasyedaṃ sarvamāśāsyata ityata āha—yastvāmeveti | tvadanyadevatāpravaṇasya janmādikaṃ viphalamiti vadataḥ ko 'pi bhagavatīviṣaye bhaktiprakarṣo 'vasīyate | anye tu vyācakṣate kaveḥ padaparicayāntarī vyutpattiḥ | padaṃ ca suptiṅantatayā dvividham | tayorekamubhayaṃ vā yatra niveśyamānaṃ vyutpattimabhivyanakti tatra sauśabdyamiti lakṣaṇārthaḥ | tathā hi—ajīvaniriti sopādhisiddhakṛdantaṃ jīvitamupanyasya tadeva jīvasya jīvata iti nirupādhisiddhasādhyārthābhidhāyikṛdantamupanyastavān | mātaravameti mātṛtvamubhayathotprekṣitavān | dvitīyapāde janijīvamivopakṣipya janinā janmeti tameva prakāradvayenopāttavān | ekaikadhātuprapañcānāṃ subantānāṃ durghaṭamekasaṃdarbhapraveśaṃ tattaducitakriyāsaṃgamena vihitavāniti subantavyutpattiriti dik | avameti astvityanuṣajyate | vṛthādivā pūrveṇāpi saṃbadhyate | athottarārdhe tiṅantavyutpattiḥ | tatra pūrvaprakārabhedo na ghaṭate | ataḥ sābhiprāyāṇāmevotprekṣaṇaṃ sā vācyā | tathā hi—vandata iti jāyamānamātrābhivādyatayā tribhuvanamātṛtā | yajata iti samastadevatārupatvam | upaitīti sarvopagamyatayā jagaccharaṇyatvam | ālokata iti viśvavarti yāvanmanoharatvam | stautīti samastābhimatadāyitā | manyata iti nikhilajñeyasvarūpatā | manuta ityavadhāraṇīyatayā tattvātmakatā | adhyetīti kāntārādismartavyatayā durgādibhedena prapañcyamānatvam | dhyāyatīti nididhyāsanaviṣayatayā pratyagjyotīrūpateti parāparabhedabhinnā bhagavatī stutā bhavati | manyate manute iti yathā sāmānyaviśeṣābhidhāyinau tathādhyeti dhyāyatītyapi | tiṅantānāṃ ca durghaṭo 'pi paraspara-<pb n="063"/>manvayaḥ kenāpi prakāreṇa ghaṭita iti pūrvavadvoddhavyaḥ | tadetadāha—atretyādipadamubhābhyāṃ saṃbadhyate | tena jīvitavargo janivargaścābhimataḥ | matiḥ sakṛdevāvṛtta iti noktaḥ bhūyasā hi loke vyapadeśo dṛśyata iti ||</p>
</div> <!-- commentary !-->
<lg type="kārikā" n="1.72">
  <l>samādhiḥ so 'nyadharmāṇāṃ yadanyatrādhiropaṇam || 72 ||</l>
</lg>
<p>yathā—</p>
<lg type="udāharaṇa" n="1.72.88">
  <l>
    <seg type="pāda">‘pratīcchatyāśorkī kisalayaparāvṛttimadharaḥ</seg>
    <seg type="pāda">kapolaḥ pāṇḍutvādavatarati tālīpariṇatim |</seg>
  </l>
  <l>
    <seg type="pāda">parimlānaprāyāmanuvadati dṛṣṭiḥ kamalinī-</seg>
    <seg type="pāda">mitīyaṃ mādhuryaṃ spṛśati ca tanutvaṃ ca bhajate || 88 ||’</seg>
  </l>
</lg>
<p>atra pratīcchati—avatarati—anuvadati—ityādicetanakriyādharmāṇāmacetaneṣvadharādiṣūpacāreṇādhyāropaṇaṃ samāghiḥ ||</p>
<div type="commentary">
  <p><q>samādhiriti</q> | samyagādhānamāropaṇaṃ samāghiḥ | samyaktvaṃ ca kakratālokātigatvaṃ na tadadhikabhāvaḥ | tadidaṃ lakṣaṇe sphuṭam | ‘kamalāni nimīlanti kumudānyunmiṣanti ca’ ityādau vyabhicārācca | tena saṃbandhitā na dharmaviśeṣaṇamatrābhimatā | alaṃkārādbhedaścaturthe vakṣyate—pratīcchatīti | pratyeṣaṇaṃ dīyamānasya grahaṇaṃ cetanadharmaḥ sa virahavatyā acetane 'dhare samāropitaḥ | kisalayakāntimito mandībhūtatāmavagamayati | deyasya dāturapasaraṇe 'nyatra saṃkrāntau ca pratyeṣaṇanirvāhācca | tathā cāśokakisalayebhyo 'pi komalapāṭalatvamadharasyeti mādhuryapoṣaḥ | tadabhimukhapravartanamavataraṇamapi cetanadharmaḥ so 'cetane kapole samāropitaḥ kiṃcitpāṇḍutāmavadyotayati | na ca pratyeṣaṇavatsāmastyena grahaṇamapi tu saṃmukhībhāvamātramityāśayāt | tathā ca pūrvavanmādhuryaṃ puṣṇāti, anuvādo 'pi cetanadharma eva so 'cetanāyāṃ dṛṣṭāvāropitaḥ paryuṣitakamalacchāyāmakhaṇḍāmevātra bodhayati | paraprakarṣābhimukhe 'pi vipralambhe kadācitsaṃkalpopasthitaprāṇanāthāyāṃ dṛṣṭau kāntī bhavatīti prāyaḥpadena sūcitam | sparśasya mādhuryaviṣaye 'saṃbhavātspṛśatītyapyāropaḥ | prathamavigrahaśobhāvirbhāvamabhivyanakti—cetanakriyeti | prakṛtāpekṣayā kriyākriyāvatoḥ sādṛśyābhāvānneyaṃ gauṇī kiṃ tūpacaritaiva śuddhetyāha—upacāreṇeti | etena rūpakādibhyo bhedaḥ samarthitaḥ ||</p>
</div> <!-- commentary !-->
<lg type="kārikā" n="1.73">
  <l>antaḥ saṃjalparūpatvaṃ śabdānāṃ saukṣmyamucyate |</l>
</lg>
<pb n="064"/>
<p>yathā—</p>
<lg type="udāharaṇa" n="1.73.89">
  <l>‘kevalaṃ dadhati kartṛvācinaḥ pratyayāniha na jātu karmaṇi |</l>
  <l>dhātavaḥ sṛjatisaṃhṛśāstayaḥ stautiratra viparītakārakaḥ || 89 ||’</l>
</lg>
<p>atra śrutāvagatavākyārthasya sṛjati—saṃharati—śāsti—stūyate—iti śabdānāmantaḥsaṃjalparūpeṇa sūkṣmatayā sūkṣmatvam ||</p>
<div type="commentary">
  <p><q>antariti</q> | yathā karituragādirūpakāṇāṃ pāṣāṇaśilādāvabhivyaktamavasthitau sūkṣmarūpatā tathā śabdānāṃ śrūyamāṇānāmapi kathamanyathā vākyārthabhāvanadaśāyāṃ śeṣaniyamenonmeṣaḥ | kevalamityādau sṛjati—saṃharati—śāstayo dhātavaḥ kartaryeva bhagavadviṣaye prayujyamānāḥ pratyayānprayojayanti na karmaṇīti vākyārtho yadā bhāvyate tadaivāyaṃ sṛjati saṃharati śāsti, na tu sṛjyate saṃhriyate śiṣyate iti śabdāḥ prakāśante | evaṃ stautirviparītakārakaḥ | atra stautiḥ karmaṇyeva pratyayaprayojako na kartarīti vākyārthabhāvanāsamaya eva nāyaṃ kiṃcitstauti kiṃtu sarvaiḥ stūyata eveti śabdā unmiṣanti | tadetadāha—atra śrutāvagateti | yāvadeva vākyaṃ śrūyamāṇamavagamyate tasyaiva bhāvanāpallavaḥ paścādavasīyata iti vaṭabījanyāyamupodbalayati | so 'yaṃ sahṛdayapratītisākṣiko 'rthaḥ ||</p>
</div> <!-- commentary !-->
<lg type="kārikā" n="1.73">
  <l>dhvanimattā tu gāmbhīryam</l>
</lg>
<p>yathā—</p>
<lg type="udāharaṇa" n="1.73.90">
  <l>
    <seg type="pāda">‘maulau dhāraya puṇḍarīkamamitaṃ tanvātmano vikramaṃ</seg>
    <seg type="pāda">cakrāṅa‍kaṃ vaha pādayugmamavanīṃ doṣṇā samabhyuddhara |</seg>
  </l>
  <l>
    <seg type="pāda">lkṣamīṃ bhrūnikaṭe niveśaya bhava jyāyāndivaukaspate-</seg>
    <seg type="pāda">rviśvāntaḥkaraṇaikacaura tadapi jñātaṃ hariḥ khalvasi || 90 ||’</seg>
  </l>
</lg>
<p>atra nābhyāṃ puṇḍarīkadhāraṇaṃ parimitavikramatvaṃ cakrāṅa‍kitakaratvaṃ daṃṣṭrayā vasudhoddhāraṇaṃ vakṣaḥsthalaniveśitalakṣmīkatvamindrāvarajatvaṃ ca dhvanayatīti gāmbhīryam ||</p>
<div type="commentary">
  <p><q>dhvanimatteti</q> | dhvananaṃ dhvanirvyañjanātmā vyāpāraḥ | sa dvividhaḥ—śabdadhvaniḥ <pb n="065"/>arthadhvaniśca | yena śabda eva dhvanyate sa śabdadhvanirabhimata iti kecit, tanna | śabdasyaiva dhvanyatānaṅa‍gīkārāt | nābhyāṃ puṇḍarīkadhāraṇamityādi vyākhyāgranthabhaṅa‍gaprasaṅa‍gācca | tasmācchabdāśritaṃ dhvananaṃ śabdadhvanirarthāśritaṃ cārthadhvaniriti vaktavyam | prabhūtadhvanisaṃbaddhapadakadambakasya gāmbhīryam | athavā dhvanayatīti dhvaniḥ śabdātmako yatrāsti padasamudāyastadgāmbhīryam | tathā hi puṇḍarīkapadaprastāvātsitacchatre niyatābhidhānaśaktikaṃ kāṃsyatālānusvānasthānīyāṃ sitāmbhojavyaktimupajanayaccopalabhyate | anekārthaniyatābhidhānaśaktikatvācca | tadāha—‘anekārthasya śabdasya vācakatve niyantrite | saṃyogādyairavācyārthadhīkṛvdyāpṛtirañjanam ||’ iti | evaṃ vikramādiṣu | tathāpi vikramaḥ paurūṣaṃ pariśiṣṭaḥ pādavikṣepaśca | cakraṃ cakravarticihnaṃ rekhāsaṃniveśalakṣaṇamāyudhaviśeṣaśca | abhyuddharaṇaṃ samyaglābhapālanaprāpaṇamutthāpanaṃ ca | lakṣmīḥ saṃpaddevatāviśeṣaśca | jyāyān praśasyataro vayojyeṣṭhaśca | idamevābhisaṃdhāya divaukaspaterityantaṃ vyācaṣṭe—atreti | tadapītyapiśabdena virodhadyotinā
haribhāvamācaranniti pratīyate puṇḍarīkadhāraṇāderubhayatulyatvānmaulāvityādiviruddham, atastadviparītasthānīyaṃ viṣṇau dhvanayatprasiddhibalānnābhyādikameva dhvanayati | prasiddhirapi hi viśiṣṭārthapratipattau kāraṇamevetyabhipretya śabdadhvaniprastāve 'pyanyavdyākhyātavān | anyathā tu prakṛtāsaṃgatiśaṅa‍kayā na vācyārthapuṣṭiḥ syāt | so 'yaṃ virodharūpamūlaḥ pratīyamānavyatireko vākyārthaḥ śabdadhvaniścātra jīvabhūtaḥ | viśvāntaḥkaraṇaikacora ityanena tribhuvanamanoharatā | divāniśamantaḥkaraṇāni corayannabhyāsakauśalādivātyantaprasiddhāni nārāyaṇacihnāni gopāyasīti pratīyamānotprekṣā | nanu vastudhvaniṃ śabdaśaktimūlameke na manyante | kathaṃ tarhi ‘panthia na ettha sattharamatthi maṇaṃ pattharatthale gāme | unnaapaoharaṃ pekkhia uṇa jaï vasasi tā vasasu ||’<note>‘pathika nātra srastaramasti manākprastarasthale grāme | unnatapayodharaṃ prekṣya punaryadi vasasi tadvasa ||’ iti cchāyā</note> ityādau vastuvarṇanaṃ? na hyatra śleṣanyāyo na vā samāsoktinyāyaḥ saṃbhavati | kiṃ cālaṃkāra dhvanāvapi śabdaśaktirevopayuktetyakṣuṇṇaḥ śabdadhvaniḥ | ye tu vadanti śabdasyābhidhāvyatiriktā vṛttireva nāstīti, lakṣaṇāpi tairanaṅa‍gīkaraṇīyā syāt | na cānaṅa‍gīkartavyeti vācyam | "gaṅa‍gāyāṃ ghoṣaḥ" ityatra saptamyananvayāpatteḥ | prakṛtyanugatasvārthābhidhānaṃ hi vibhaktīnāṃ vyutpannamiti ghoṣapratiyogikādhikaraṇabhāvayogyaḥ kaścidartho gaṅa‍gāpadasya vaktavyaḥ | tathā ca kānyā nāma lakṣaṇā | evaṃ puṇyatvādi-<pb n="066"/> pratītistata eva bhavantī dhvananamupasthāpayatītyādikamasmābhiḥ kāvyaprakāśavivaraṇe prapañcitam | iha tu granthagauravabhiyā viramyate ||</p>
</div> <!-- commentary !-->
<lg type="kārikā" n="1.73">
  <l>vyāsenoktistu vistaraḥ || 73 ||</l>
</lg>
<p>yathā—</p>
<lg type="udāharaṇa" n="1.73.91">
  <l>
    <seg type="pāda">‘janaḥ puṇyairyāyājjaladhijalabhāvaṃ jalamuca-</seg>
    <seg type="pāda">stathāvasthaṃ cainaṃ nidadhatu śubhaiḥ <note>‘śuktivadane’ iti mūlapustakapāṭhaḥ</note>śuktivadanaiḥ |</seg>
  </l>
  <l>
    <seg type="pāda">tatastāṃ śreyobhiḥ pariṇatimasau vindatu yathā</seg>
    <seg type="pāda">ruciṃ tanvanpīnastani hṛdi tavāyaṃ viluṭhati || 91 ||’</seg>
  </l>
</lg>
<p>atra kathamahaṃ tvatkucataṭe viluṭhāmītyabhiprāyasya vistareṇa prakāśitatvādayaṃ vistaraḥ ||</p>
<div type="commentary">
  <p><q>vyāseneti</q> | yatra stoke 'pi vācye vacanapallavaścamatkārakārī tatra sa eva guṇakakṣādhirohaṇakṣama iti śabdaguṇeṣu yukto vivektumata evoktiṃ viśeṣyatayā nirdiśati | janaḥ puṇyairityādau kathamahamityādau nirdiṣṭo 'pi vakrābhiprāyarūpo 'rtha uktipallavena prakarṣamānīyate | tathā hi jana iti taṭasthoktyā na mamedṛśāni bhāgagheyāni yenāhatya mano nirvahati | puṇyairiti bahuvacanenānekajanmopāttānāmevedaṃ phalam | yāyāditi saṃbhāvanābhiprāyeṇa liṅā muktāphalapariṇatiyogyajaladhijalaprāptisaṃbhāvanāpi kasyacideva dhanyajanmana iti prakāśite ko 'pi kāraṇaprakarṣaḥ | jalamuca ityanena yeṣāṃ na jaladānameva vyāpāraḥ, api tu viśvasaṃtāpacchidurāṇāmanyopakārapravaṇatayā śuktimukhaparyantamapi nayanamupapadyata iti | tathāvasthamityanena yadaiva smarāvasthā tadaiva jaladharaiḥ pānamāśaṃsāmātragocaro na tu pūrvavatsaṃbhāvanāmātragocaraḥ, ata eva śubhairiti samayavilambanasya prāktanapuṇyamānahetukatvādityādi svayamavaseyam | etena ‘padarthe vākyaracanam’ iti yadanyairguṇāntaramabhihitaṃ tadvistāramekameva | ghaṭanāsauṣṭhavamātropayuktastu pallavo viśeṣaguṇeṣvasmābhirabhidhāsyate | tvatkucataṭe luṇṭhanamatyalpapuṇyasya na saṃpadyata ityetāvānevārtho vivakṣāviṣaya iti kāryavikāsasyaiva camatkārārpaṇe prāgalbhyamiti śabdapradhānakatayā yuktamatra parisaṃkhyānamiti ||</p>
</div> <!-- commentary !-->
<pb n="067"/>
<lg type="kārikā" n="1.74">
  <l>samāsenābhidhānaṃ yatsa saṃkṣepa udāhṛtaḥ |</l>
</lg>
<p>yathā—</p>
<lg type="udāharaṇa" n="1.74.92">
  <l>‘sa mārutisamānītamahauṣadhihṛtavyathaḥ |</l>
  <l>laṅa‍kāstrīṇāṃ punaścake vilāpācāryakaṃ śaraiḥ || 92 ||’</l>
</lg>
<p>atra kathāvistarapratipādyasyārthasya prakṛtasaṃgrāmarasavicchedāśaṅa‍kayā ślokārdhamātreṇoktatvātsaṃkṣepaḥ ||</p>
<div type="commentary">
  <p><q>samāseneti</q> | asti kaścidviśeṣo yatra vākyasaṃkocaḥ prakṛtaucitīvaśena camatkārakāraṇam | tathā hi—sa mārutītyādau mārutinā yadoṣadherānayanam, yacca tayā vyathāharaṇam, tadubhayamapītihāsakathāvistareṇa pratipāditamiha tu ślokārdhamātreṇeti śabdadattabhara evāyaṃ guṇo yadyapi bhavati, tathāpi yāvadvivakṣitopādānakāvyarūpeṇārthasaṃkoco vaktavyaḥ | sa ca tathāvidhavakroktisaṃkroca eva bhavatītyuktāveva saṃkoca ullikhati | kathamayaṃ saṃkocaḥ prāptocitabhāva ityāha—prakṛteti | ata evopakṣiptamapītihāsārthamapahāya tvarāviṣṭena kavinā prakṛtamuttarārdha evāsaṃhitaṃ pūrvottarārdhasāmañjasyāya saṃkṣipyaiva prakṛtamapyuktam ||</p>
</div> <!-- commentary !-->
<lg type="kārikā" n="1.74">
  <l>yāvadarthapadatvaṃ ca saṃmitatvamudāhṛtam || 74 ||</l>
</lg>
<p>yathā—</p>
<lg type="udāharaṇa" n="1.74.93">
  <l>‘kecidvastuni no vāci kecidvāci na vastuni |</l>
  <l>vāci vastuni cāpyanye nānye vāci na vastuni || 93 ||’</l>
</lg>
<p>atrārthasya padānāṃ ca tulāvidhṛtavattulyatvena saṃmitatvam ||</p>
<div type="commentary">
  <p><q>yāvaditi</q> | yāvanti varṇāni vinā prakṛtamanusartumeva na śakyante tāvanmātramayatvaṃ vākyasya saṃmitatvam | ataḥ saṃkṣepādbhedaḥ | kaveḥ śaktivyutpattibhyāmasatyapi pallave kadāciddhaṭanālāvaṇyamunmiṣatyeva | yathā pūrvamudāhṛtam—‘kā tvaṃ śubhe kasya parigraho vā’ ityādi | arthavyaktisaṃkaraśaṅa‍kāpyata eva nirākṛtā | 'astyuttarasyāṃ diśi devatātmā’ iti kecidudāharanti tadayuktam | anena nāmapadayoḥ pallavarūpatvātsaṃmitatvābhāve kathamābhāsatvaṃ bhavatīti visbhṛtavyamicāriguṇaprakaraṇasya bhāṣitamupekṣaṇīyam | keciditi sarvanāmna evābhimatakaviviśeṣe parya-<pb n="068"/>vasānaṃ sāmarthyena saṃbhavatīti nādhyāhāraśaṅa‍kā | śaktā ityādikriyāpi sāmarthyenāvasīyate tadetatsarvamabhipretyāha—tulāvidhṛtavaditi ||</p>
</div> <!-- commentary !-->
<lg type="kārikā" n="1.75">
  <l>bhāvato vākyavṛttiryā bhāvikaṃ tadudāhṛtam |</l>
</lg>
<p>yathā—</p>
<lg type="udāharaṇa" n="1.75.94">
  <l>
    <seg type="pāda">‘ehyehi vatsa raghunandana pūrṇacandra</seg>
    <seg type="pāda">cumbāmi mūrdhani ciraṃ ca pariṣvaje tvām |</seg>
  </l>
  <l>
    <seg type="pāda">āropya vā hṛdi divāniśamudvahāmi</seg>
    <seg type="pāda">vande 'thavā caraṇapuṣkarakadvayaṃ te || 94 ||’</seg>
  </l>
</lg>
<p>atra harṣavaśādanaucityenāpi ‘vande 'thavā caraṇapuṣkarakadvayam’ ityādīnāmuktatvād bhāvikatvam ||</p>
<div type="commentary">
  <p><q>bhāvata iti</q> | bhāvanādṛśāpannā cittavṛttirbhāvaḥ | bhāvanā vāsanāvyāptirityanarthāntaram | tathā hyucyate—anena gandhena rasena vā sarvaṃ bhāvitamiti | harṣādibhāvitacetaso hi vīciprāyā uktibhedāḥ prādurbhavanti yairapratyūhameva bhāvo 'bhivyajyate tadidamuktaṃ yā bhāvato vācaḥ kāvyarūpāyāḥ pravṛttirniṣpattiḥ saiva bhāvikam | bhāvapradhāno nirdeśaḥ | tathā hi—prakṛtodāharaṇe ehītyekenaiva yuṣmadarthāvinābhāvinābhimukhīkaraṇe vṛtte dvitīyasya yadupādānam, pūrṇacandreti yadagrimakriyāsvanupayuktasyaivābhidhānam, cumbāmīti kariṣyamāṇasyāpi yo vartamānopadeśaḥ, cumbāmītyatra viśeṣaṇamanupādāya pariṣvaja ityatra ciramiti yadviśeṣaṇopādānam, tvamiti yogyārthasyāpi prayogaḥ pūrvopāttavaduttarakriyāspardhitayā yadekasyaiva vahanasya bhāṣaṇameva samastasamakakṣatayaiva yadvahanābhidhānam, vatsetyabhidhāya caraṇau banda iti yā virūddhoktiḥ, yacca te ityasyāvagatārthasyāpi vacanam, tatsarvamadharmasiddhameveti bhāvārthasya niṣpāditayā svādaheturbhavati | pravartante hi laukikānāṃ snehārthānāmutkalikāprāyā vācaḥ svadante ca | yathā—‘iyaṃ gehe lakṣmīriyamamṛtavartirnayanayorasāvasyāḥ sparśo vapuṣi bahalaścandanarasaḥ’ iti | tadetadabhipretya vyācaṣṭe—atreti | udbhaṭatvāttena śeṣāṇyupalakṣayati—anaucityenāpi vanda iti ||</p>
</div> <!-- commentary !-->
<lg type="kārikā" n="1.75">
  <l>gatirnāma kramo yaḥ syādihārohāvarohayoḥ || 75 ||</l>
</lg>
<pb n="069"/>
<p>yathā—</p>
<lg type="udāharaṇa" n="1.75.95">
  <l>
    <seg type="pāda">‘varāhaḥ kalyāṇaṃ vitaratu sa vo yasya śaśabhṛ-</seg>
    <seg type="pāda">tkalākoṭīkāntaṃ kramavigaladabhyudbhṛtibhiyā |</seg>
  </l>
  <l>
    <seg type="pāda">mithaḥ saṃmūrcchadbhiścaturudadhikallolapaṭalai-</seg>
    <seg type="pāda">ranāmṛṣṭaṃ daṃṣṭrāśikharamadhiśete vasumatī || 95 ||’</seg>
  </l>
</lg>
<p>atra pūrvārdhe svarasyārohāduttarārdhe cāvarohādgatiḥ ||</p>
<div type="commentary">
  <p><q>gatiriti</q> | kecivdyācakṣate | yatīnāmārohāvarohau vivakṣitau kvacitkaviśaktivaśādyadyavdyārụ̄dhā avarụ̄dhā iva prakāśante | yathā—‘bhuvo nīcairnīcairavaṭaparipāṭīṣu patatāṃ sphuratyarvāgarvāgakhilabhuvane bhogitilakaḥ | kramāduccairuccairgiriśikharabhājāmapi nṛṇāmayaṃ dūre dūre bhavati bhagavānambaramaṇiḥ ||’ atra yatī nānārohāvarohau tilatandulavatprakāśete | iyaṃ tu vṛttaucitī vakṣyate | tathā ca dvitīye saṃgatā syāt | tasmādayamarthaḥ—svarāṇāmakārādīnāmuparyuparitayā bodhaḥ saṃnikṛṣṭānāmiva prakāśanaṃ gatiriti | tathā ca vyākhyāsyati—svarasyeti | tathā hi prakṛtodāharaṇe varāhaḥ kalyāṇamityatrākāradvayaṃ tulyajātīyaṃ nirdiśya sa vo ityatrokāreṇa tuṅa‍gatvamiva vidhāya dvitīyapādopakrame kalākoṭīkāntamityatrābhinnajātīyārohaparamparā vihitā | uttarārdhe tu tathā nāsti | śete ityatrāpi na sollekha ārohaḥ so 'yamānubhaviko guṇaḥ ślokārdhaślokapādaślokāṃśakrameṇa narasiṃhavadbhavati | atropalakṣaṇatayādyamudāharati—atra pūrvārdha iti | kramairitastataścaraṇavinyāsairvigalantī asaṃpadyamānā yābhyuddhṛtirabhyuddharaṇaṃ tasyā yā bhīrbhayaṃ tayeti kecit | anye tu vadanti—krameṇa vigaladabhyuddhṛtibhayamūrdhvanayane sphuṭanādibhayaṃ yasyāḥ sā kramavigaladabhyuddhṛtibhiyeti ||</p>
</div> <!-- commentary !-->
<lg type="kārikā" n="1.76">
  <l>upakramasya nirvāho rītirityabhidhīyate |</l>
</lg>
<p>yathā—</p>
<lg type="udāharaṇa" n="1.76.96">
  <l>
    <seg type="pāda">‘grāvṇā nāsi gireḥ kṣatā na payasā nārtāsi na mlāyitā</seg>
    <seg type="pāda">na śvāsaiḥ phaṇino 'si na tvadanugā nāyāsitā kvāpi na |</seg>
  </l>
<pb n="070"/>
  <l>
    <seg type="pāda">svaṃ veśma pratigacchatoriti muhuḥ śrīśārṅa‍giṇoḥ saspṛhaṃ</seg>
    <seg type="pāda">sā praśnottarayugmapaṅktirubhayoratyāyatā pātu vaḥ || 96 ||’</seg>
  </l>
</lg>
<p>atra pratyekapadānantaraṃ naño viniveśātkamābhedo rītiḥ ||</p>
<div type="commentary">
  <p><q>upakramasyeti</q> | yādṛśī padasaṃniveśatvenopakramyate tādṛśyā vṛttanirvāhaḥ kvacidviśeṣaśobhāvaho bhavati | ata evātra nātyantanirvāho 'bhimataḥ | ekādaśavṛtterapyabhiprāyasamagrakāvyajīvabhūtatvādetasyā eva nātiprasaṅa‍go 'pi tathā prakṛtodāharaṇe prathamotthitāyā abdhiduhituravyājasarvāṅa‍gīṇalāvaṇyamavalokayitā kṛṣṇaḥ svacakṣuṣoḥ kṛtārthatāṃ gamitavān | idānīmadharoṣṭhamudrābhedena yadi varṇamātrāmapi bhāratīṃ niścarantīmākarṇayāmi tadā śrotrayoḥ saphalatā bhavediti manyate | na cetthameva mugdhāṅa‍ganānāmālāpaḥ pravartate api tu nāyakasannidhau bhayādeveti prathamaṃ pṛcchati—grāvṇā nāsi gireḥ kṣateti | anantaraṃ ca yadi na vakṣyāmi tadā dhṛṣṭāmākalayiṣyatīti jānatyā dvayamuttaramaucityāpannaṃ syāt śiraḥkampa ekākṣaraṃ ca | tatrādyaḥ kālidāsena prayukto ‘mūrdhakampamayamuttaraṃ dadau’ iti | dvitīyaṃ kavinā viniveśitam—netiḥ | evaṃ śrutajalpitābhṛtastadanubandhena kṛtakṛtyamivātmānaṃ manyamāno 'dhikatrāsahetuṃ smārayanpṛcchati—payaseti | tadidamuktam—ārteti | prakārāntareṇottaradānāsaṃbhavātpunarapyāha—neti | tadanantaraṃ vyājarasāyāḥ kiyadadhikavacanaśravaṇotkaṇṭhitaḥ sarvaṃ lokaprasiddhaṃ bhayahetuṃ smārayanpṛcchati—mlāyiteti | abhimatasyāniṣṭaṃ svapne 'pi na sajjata iti dṛṣṭāsīti noktam | evaṃ prasiddhamapi vacanapallavanena samastamugdhāṅa‍ganāprasiddhena vacanonmudraṇaprakāreṇa pṛcchati—tvadanugeti | sarvākāreṇottamatāmabhijñāyamāno dṛptaḥ svaveśma pratyeva gatavān na tu pṛṣṭavāniti | tadidaṃ sarvamabhipretya vyācaṣṭe—atreti ||</p>
</div> <!-- commentary !-->
<lg type="kārikā" n="1.76">
  <l>viśiṣṭā bhaṇitiryā syāduktiṃ tāṃ kavayo viduḥ || 76 ||</l>
</lg>
<p>yathā—</p>
<lg type="udāharaṇa" n="1.76.97">
  <l>‘kuśalaṃ tasyā jīvati kuśalaṃ pṛcchāmi jīvatītyuktam |</l>
  <l>punarapi tadeva kathayasi mṛtāṃ nu kathayāmi yā śvasiti || 97 ||’</l>
</lg>
<p>atra kuśalaṃ tasyā iti pṛṣṭe kuśalamakuśalaṃ veti vaktavye yo 'yaṃ jīvatītyādyuktibhaṅa‍gyā jīvitamātraśeṣatāpratipādanaprakāraḥ sa kāvye śabdaguṇeṣūktisaṃjñāṃ labhate ||</p>
<pb n="071"/>
<div type="commentary">
  <p><q>viśiṣṭeti</q> | lokottarāḥ santi hi bhaṇitiprakārā lokaprasiddhāḥ | yathā supto 'sīti praśne gṛhe devakule vetyādi | etatprasiddhivyatikrameṇa tu yā kācitkavipratibhayā bhaṇitirākṛṣyate sā bhavati lokottarā | tathā ca pratibhākṛṣṭatayā camatkāritvādguṇatvam | ata eva kavaya ityāha | kavisahṛdayānāmeva tādṛśoktiparicayasaṃbhavāt | tathā hi—prakṛtodāharaṇe kuśalapraśne kuśalaṃ veti lokaprasiddhamatastadeva vaktumarhati | yattu tadapahāya jīvatītyupāttamaparatrāpi praśne tathaivoktaṃ tatpratibhākṛṣṭatayā sāmiprāyamunnīyata ityāha—atra kuśalamakuśalamityādi ||</p>
<p>saṃprati prakarṣakāṣṭhālakṣaṇaṃ vākyasya guṇaṃ lakṣayati—</p>
</div> <!-- commentary !-->
<lg type="kārikā" n="1.77">
  <l>ukteḥ prauḍhaḥ parīpākaḥ procyate praụdhisaṃjñayā |</l>
</lg>
<p>yathā—</p>
<lg type="udāharaṇa" n="1.77.98">
  <l>
    <seg type="pāda">‘abhyuddhṛtā vasumatī dalitaṃ ripūraḥ</seg>
    <seg type="pāda">kṣiptakramaṃ kavalitā balirājalakṣmīḥ |</seg>
  </l>
  <l>
    <seg type="pāda">atraikajanmani kṛtaṃ yadanena yūnā</seg>
    <seg type="pāda">janmatraye tadakarotpuruṣaḥ purāṇaḥ || 98 ||’</seg>
  </l>
</lg>
<p>atra prakṛtisthakomalakaṭhorebhyo nāgaropanāgaragrāmyebhyo vā padebhyo 'bhyuddhṛtādīnāṃ grāmyādīnāmubhayeṣāṃ vā padānāmāvāpodvāpābhyāṃ sanniveśacārutvena yo 'yamābhyāsiko nālikerapāko mṛdvīkāpāka ityādirvākyaparipākaḥ sā praụdhirityucyate | tathā caitadvākyaṃ nālikerapāka ityucyate | evaṃ sahakāramṛdvīkāpāke apyudāharaṇīye iti ||</p>
<div type="commentary">
  <p><q>ukteriti</q> | uktervākyasyāyaṃ pākaḥ sā praụdhiḥ | śabdānāṃ paryāyaparivartāsahatvaṃ pākaḥ | yadāha—‘yatpadāni tyajantyeva parivṛttisahidhṇutām | taṃ śabdanyāyaniṣṇātāḥ śabdapākaṃ pracakṣate ||’ iti | prauḍha iti | upakramopasaṃhārayornirvyūḍhaḥ sa cāyaṃ nāyaṃ nālikerasahakāramṛdvīkopalakṣaṇaistrividho gīyate | tadyathā—nālikeraphalaṃ pakvaṃ tvaci kaṭhinaṃ śirāsvavivṛtakomalaprāyaṃ kapālikāyāṃ kaṭhinataraṃ tathā kaścitsaṃdarbho mukhe kaṭhinastadanantaraṃ mṛduprāyastataḥ kaṭhinataro nālikerapāka ityucyate | tathā hi—prakṛtodāharaṇe prathamapāde 'bhyuddhṛteti varṇacatuṣṭayamāramme kaṭhinaṃ ‘vasumatī dali’ <pb n="072"/>iti varṇaṣaṭkaṃ komalaṃ ‘taṃ ripūraḥ’ ityanusvārarephadīrghairakṣaracatuṣṭayaṃ kaṭhinataram | atrāpi tamiti mṛduprāyāniveśanena komalakapālikāmukhabhāgasārūpyaṃ draḍhayatītyasmadārādhyāḥ | evaṃ dvitīyādipādatraye catuṣkaṣaṭkacatuṣkairnālikeraphalasāmyamutreyam | kathaṃ punarevaṃvidhaḥ pākaḥ saṃbhavatītyata āha—atreti | abhyāsena nirvṛtta ābhyāsikaḥ | kāvyaṃ kartuṃ vicārayituṃ ca ye jānanti tadupadeśena karaṇe yojane ca paunaḥpunyena pravṛttirabhyāsaḥ | asāvapi kathaṃ pākaviśeṣo bhavatītyata āha—sanniveśacārutveneti | sanniveśo racanā tasyāṃ cārutvam | tadapi kathamityata āha—āvāpodvāpābhyāmiti | saṃdarbhānupraveśanamāvāpaḥ | tataḥsamuddharaṇamudvāpaḥ | keṣāmityata uktam—padānāmiti | uddhṛtānāmiti budhdyā pṛthakkṛtānām | kebhya ityata uktam—prakṛtisthādityādi | tenāyamarthaḥ—prakṛtisthādipadato 'pyetadevoddhartavyaṃ yad ghaṭanāsauṣṭavena paryāyaparivartanaṃ na sahate | bhavati hi sahṛdayānāmevamanyatpadaṃ nāstīti vyavahāraḥ | so 'yaṃ racanāsiddhiviśeṣaḥ kathamanyathā tajjātīyameva padamanyatra saṃdarbhe niveśitaṃ na tathā svadate | ata evāsau vākyaguṇaḥ | kāṭhinyaṃ ca saṃyogairdīrghairvā svarairbhavati | yathātraivodāharaṇe ripūra ityādau | suptiṅvyutpattilakṣaṇastu vārtākapākaḥ kaiściduktaḥ, sa tu suśabdatālakṣaṇaguṇa eva | evamiti | yathā drākṣāphalaṃ tvaca ārabhya komalamantarā dvitricaturāsthisaṃpāditaṃ kiṃcitkāṭhinyamevaṃ kaścitsaṃdarbhamupakramopasaṃhārayoḥ komala eva madhye kaṭhina eva | saṃyogadīrghasvaramātrakṛtamanākkaṭho rabhāvo mṛdvīkāpāka ityucyate | yathā—‘ayi tvadāvarjitavārisaṃbhṛtaṃ pravālamā- sāmanubandhivīrudhām | cirojjhitālaktakapāṭalena te tulāṃ yadārohati dantavāsasā ||', yathā ca—‘anavaratanayanajalalavanipatanaparipītahariṇamadatilakam | vadanamapayātamṛgamadaśaśikiraṇaṃ vahanti loladṛśaḥ ||’ ata eva <q>kavikalpalatākārā</q>dibhirukto nīlakapitthapākaścaturtho nāsti | yadvacca pariṇataṃ sahakāraphalamāramabhādeva komalamasthani tu kaṭhoraprāyamevamaparaḥ saṃdarbho mukhādāramya mṛdurantare kaṭhinataraḥ sahakārapāka ityucyate | yathā—‘kamalini kuśalaṃ te suprabhātaṃ rathāṅgāḥ kumudini punarindāvudgate tvaṃ ramethāḥ | sakhi rajani gatāsi tvaṃ tamo jīrṇamuccairiti taralitapakṣāḥ pakṣiṇo vyāharanti ||’ atraivodāharaṇe 'pi dvidhā kaṭhoratvamavaseyam | te 'mī traya eva śuddhapākāḥ | vyatikarajanmānastu bhūyāṃsaḥ | eta evārthapākāḥ pañcame prakārāntareṇa pratipādayiṣyante ||</p>
<p>sūtrakāra evārthaguṇaprakaraṇe saṃgatiṃ karoti—</p>
</div> <!-- commentary !-->
<lg type="kārikā" n="1.77">
  <l>uktāḥ śabdaguṇā vākye caturviṃśatirityamī || 77 ||</l>
</lg>
<pb n="073"/>
<lg type="kārikā" n="1.78">
  <l>athaitāneva vākyārthaguṇatvena pracakṣmahe |</l>
  <l>teṣāṃ śleṣa iti proktaḥ saṃvidhāne susūtratā || 78 ||</l>
</lg>
<p>yathā—</p>
<lg type="udāharaṇa" n="1.78.99">
  <l>
    <seg type="pāda">‘dṛṣṭvaikāsanasaṃsthite priyatame paścādupetyādarā-</seg>
    <seg type="pāda">dekasyā nayane nimīlya vihitakrīḍānubandhacchalaḥ |</seg>
  </l>
  <l>
    <seg type="pāda">īṣadvakritakandharaḥ sapulakaḥ premollasanmānasā-</seg>
    <seg type="pāda">mantarhāsalasatkapolaphalakāṃ dhūrto 'parāṃ cumbati || 99 ||’</seg>
  </l>
</lg>
<p>atraikāsanasaṃsthitayoḥ priyatamayorvilāsinā hyekā nayanamīlanakelikarmaṇā vañcitā | anyā tu vadanacumbanena rañjiteti | seyaṃ saṃvidhāne susūtratā | śleṣo nāma vākyārthaguṇaḥ ||</p>
<div type="commentary">
  <p><q>uktā iti</q> | vṛttakīrtanaṃ hetubhāvapradarśanārtham | etāneva śleṣādināmakāniti | eṣāmiti nirdhāraṇe ṣaṣṭhī | ‘vākyārthaśarīrabhūtaḥ śleṣaḥ prathamaṃ lakṣyata iti | ghaṭanāśleṣaḥ’ iti sūtrayitvā ‘kramakauṭilyānulbaṇatvopapattiyogo ghaṭanā’ iti <q>vāmanena</q> vyākhyātam | asyārthaḥ—idaṃ kṛtvā idaṃ kartavyamiti kramastatraiva kauṭilyaṃ lokātigāminī vakratā | avakrayoḥ śabdarthayoḥ vacanamātratvāt | atimātratayā pratibhāsābhāvo 'nulbaṇatvam | kathamevamarthaḥ saṃgacchata ityanupapattisamādhānaupayikaviśeṣaniveśanamupapattiḥ | tathā ca kameṇa kauṭilyenānulbaṇatayā upapattyā yojanamarthasya śleṣa iti tatra saṃvidhānakramānulbaṇatvena sūtraśabdenopatte svapadena kauṭilyamuktamaghaṭamānasyeva vākyārthasya buddhicāturyeṇa ghaṭaneti vākyārthaḥ | dṛṣṭveti | ekā nāyikā | aparā nāyikā ca tatsakhī pracchannanāyakapremapātraṃ tenaikāsanasaṃgatiḥ | priyatame iti tadanurañjanameva jīvitasarvasvamiti manyamānasya yugapatpravṛttiḥ | ādareṇa nimṛtapadanyāsatā tathā bhūtvā yugapatkarābhyāṃ nayanadvayapidhānaṃ lokaprasiddhā keliḥ | īṣaditi kandharāmātraṃ yathā calate na tu śarīramapi | anyathā calanajñāne nāyikāyāḥ kaṣāyabhāvaḥ syāt | nibhṛtarāgonmudraṇāt pulakodgamaḥ | ata eva premṇā svagocaralokottaratvābhimānarūpeṇa tattadanekabhāvormibhirāndolanaṃ manasa ullāsaḥ | sādhuvañcanaṃ na jānātītyabhiprāyikasapatnīgatadhikkārabhāvanayā nibhṛtahāsonmeṣaḥ | vañcanācāturyeṇa svamanīṣitasaṃpādanaṃ dhūrtatā | tadetavdyācaṣṭe—atraikāsaneti ||</p>
</div> <!-- commentary !-->
<pb n="074"/>
<lg type="kārikā" n="1.79">
  <l>yattu prākaṭyamarthasya prasādaḥ so 'bhidhīyate |</l>
</lg>
<p>yathā—</p>
<lg type="udāharaṇa" n="1.79.100">
  <l>
    <seg type="pāda">‘ayamudayati mudrābhañjanaḥ padminīnā-</seg>
    <seg type="pāda">mudayagirivanālībālamandārapuṣpam |</seg>
  </l>
  <l>
    <seg type="pāda">virahavidhurakokadvandvabandhurvibhinda-</seg>
    <seg type="pāda">nkupitakapikapolakroḍatāmrastamāṃsi || 100 ||’</seg>
  </l>
</lg>
<p>atra padminīvikāsakaraṇe udayaśailāvataraṇe kokaśokaharaṇe tamovidāraṇe cānukto 'pi sūryalakṣaṇo 'rthaḥ prakaṭamupalakṣyate ||</p>
<div type="commentary">
  <p><q>yattu prākaṭyamiti</q> | samabhivyāhṛtapadārthasaṃsargātmani vākyārthe darpaṇatala ivānupāttasyāpi vivakṣitasya vastunaḥ pratibhāso 'rthaprasādaḥ | na cedamanumānaṃ samānasaṃvitsaṃvedyatvāt | tadāha—anukto 'pi sūryalakṣaṇo 'ryaḥ prakaṭamupalakṣyata iti ||</p>
</div> <!-- commentary !-->
<lg type="kārikā" n="1.79">
  <l>avaiṣamyaṃ kramavatāṃ samatvamiti kīrtitam || 79 ||</l>
</lg>
<p>yathā—</p>
<lg type="udāharaṇa" n="1.79.101">
  <l>
    <seg type="pāda">‘agre strīnakhapāṭalaṃ kurabakaṃ śyāmaṃ dvayorbhāgayo-</seg>
    <seg type="pāda">rbālāśokamupoḍharāgasubhagaṃ bhedonmukhaṃ tiṣṭhati |</seg>
  </l>
  <l>
    <seg type="pāda">īṣadbaddharajaḥkaṇāgrakapiśā cūte navā mañjarī</seg>
    <seg type="pāda">mugdhatvasya ca yauvanasya ca sakhe madhye madhuśrīḥ sthitā || 101 ||’</seg>
  </l>
</lg>
<p>atra madhuśriyo maugdhyatyāgayauvanārambhakṛtānāṃ viśeṣaṇānāmavaiṣamyātsamatā ||</p>
<div type="commentary">
  <p><q>avaiṣamyamiti</q> | yena rūpeṇa loke 'rthaḥ pratītastadanatikrameṇa tasyoktiḥ samatā | vakratā cātra viśeṣaṇamūhanīyam | anyathā muktvā vrajatītyataḥ ko viśeṣaḥ syāt | agre iti | mugdha iti koṣātprathamamudbhidyamānā kurabakakalikā kāntānakhavatpāṭalā bhavatīti madhuśriyo bālyam | tataḥ praụdhimāpadyamānāsu kalikāsu śyāmo vantabhāgaḥ sphuṭitatvāddvidhāvatiṣṭhata iti yauvanam | evaṃ bālāśokamityādau krameṇa bālyayauvanacihnopadarśanamavaseyam ||</p>
</div> <!-- commentary !-->
<pb n="075"/>
<lg type="kārikā" n="1.80">
  <l>mādhuryamuktamācāryaiḥ krodhādāvapyatīvratā |</l>
</lg>
<p>yathā—</p>
<lg type="udāharaṇa" n="1.80.102">
  <l>
    <seg type="pāda">‘bhrūbhede sahasodgate 'pi vadanaṃ nītaṃ parāṃ namratā-</seg>
    <seg type="pāda">mīṣanmāṃ prati bhedakāri hasitaṃ noktaṃ vaco niṣṭhuram |</seg>
  </l>
  <l>
    <seg type="pāda">antarbāṣpajaḍīkṛtaṃ prabhutayā cakṣurna visphāritaṃ</seg>
    <seg type="pāda">kopaśca prakaṭīkṛto dayitayā muktaśca no praśrayaḥ || 102 ||’</seg>
  </l>
</lg>
<p>atra vāsavadattālakṣaṇasyārthasya kope 'pi yo 'yaṃ vinayāvambanena kopacihnanihnavastanmādhuryam |</p>
<div type="commentary">
  <p><q>mādhuryamiti</q> | śṛṅgārakaruṇau hi madhurau tatastavdyañjako 'rtho 'pi madhurastasya śarkarādirasasodaraṃ mādhuryam | yathā hi—śarkarārasaḥ sahṛdayasyāsahṛdayasya vā, susthasyāsusthasya vā, jhaṭiti rasanāgramarpitaścamatkāramāvahati, tathā cittadrutisāracarvaṇaikaprāṇarasavyañjako 'rthastena tavdyañjanaśaktisamudraikanirvahaṇaṃ vākyārthasya mādhuryamiti paryavasito 'rthaḥ | tatra vāsanāparipākavaśādudayavyayavatīṣu dīptacittavṛttiṣu jāgarūkāsvapi samastanyagbhāvanayā virodhaḥ saṃpadyata iti krodhādāvapyatīvratā ityuktam | tathā hi—bhrūmede ityādau gātraskhalitādinā kadācidaparāddhe nāyake premasvabhāvādīrṣyāroṣalakṣaṇavyabhicāriprādurbhāvāttadanubhāvabhrūbhedodgamo ratiprakarṣādbhaviṣṇunāvahitthena nyagbhāvyate | virodhivijaye hi bhūyānprakarṣaḥ parasya bhavati | ata eva parāmityuktam | evaṃ ‘īṣanmāṃ prati bhedakāri hasitam’ ityādau mādhuryamunneyam | tadidamāha—atra vāsavadattālakṣaṇasyeti ||</p>
</div> <!-- commentary !-->
<lg type="kārikā" n="1.80">
  <l>aniṣṭhuratvaṃ yatprāhuḥ<note>‘proktam’ ga</note> saukumāryaṃ taducyate || 80 ||</l>
</lg>
<p>yathā—</p>
<lg type="udāharaṇa" n="1.80.103">
  <l>
    <seg type="pāda">‘sadyaḥ purīparisare 'pi śirīṣamṛdvī</seg>
    <seg type="pāda">sītā javātricaturāpi padāni gatvā |</seg>
  </l>
  <l>
    <seg type="pāda">gantavyamasti kiyadityasakṛdbruvāṇā</seg>
    <seg type="pāda">rāmāśruṇaḥ kṛtavatī prathamāvatāram || 103 ||’</seg>
  </l>
</lg><pb n="076"/>
<p>atra sītāyāḥ purīparisare 'pi kiyadasti gantavyamiti vacanaṃ śṛṇvato rāmasya śirīṣamṛdutadaṅgāvalokanenāśruṇo 'vatāraḥ saukumāryamāha ||</p>
<div type="commentary">
  <p><q>aniṣṭhuratvamiti</q> | sāmagrīsaṃbhave 'pi cittadrutimanāsādayannīrasaḥ kaṭhoro 'bhidhīyate | atathābhūtastu jhaṭiti tanmayībhavanayogyāntaḥkaraṇaḥ sukumārastadidamuktamaniṣṭhuratvamiti | prāhurityanena prasiddhiṃ dyotayati—<q>sadya iti</q> | sahagantumutsukā kathamevaṃ sukumāraprakṛtiḥ kāntāreṣu bhaviṣyasīti vāryamāṇāpi hṛdayavaimukhyena pabhdyāmatitvaritaṃ gamiṣyāmīti snehamụ̄dhā tricaturāṇi padāni javādgatavatī | aśruṇaḥ prathamāvatāro bhaviṣyadaśruparamparāpracārabhūtaḥ | saukumāryamāheti aśrupātenānubhāvāśrunimittabhūtā cittadrutiḥ karatalāmalakavatprakāśyate ||</p>
</div> <!-- commentary !-->
<lg type="kārikā" n="1.81">
  <l>arthavyaktiḥ svarūpasya sākṣātkathanamucyate |</l>
</lg>
<p>yathā—</p>
<lg type="udāharaṇa" n="1.81.104">
  <l>
    <seg type="pāda">‘pṛṣṭheṣu śaṅkhaśakalacchaviṣu cchadānāṃ</seg>
    <seg type="pāda">rekhābhiraṅkitamalaktakalohitābhiḥ<note>‘lohinībhiḥ’ ga</note> |</seg>
  </l>
  <l>
    <seg type="pāda">gorocanāharitababhrubahiḥpalāśa-</seg>
    <seg type="pāda">māmodate kumudamambhasi palvalasya || 104 ||’</seg>
  </l>
</lg>
<p>atra kumudasvarūpasya sākṣādiva pratīyamānatvena yatspaṣṭarūpābhidhānamasāvarthavyaktiḥ ||</p>
<div type="commentary">
  <p><q>arthavyaktiriti</q> | svarūpaṃ svamasādhāraṇaṃ kavipratibhaikagocaraṃ camatkārirūpaṃ tasya sākṣātkathanam | kaviśaktivaśātsākṣātkārasodarapratītijanakapadavattvaṃ saṃdarbhasyārthavyaktināmā guṇaḥ | artho yathoktastasya vyaktiḥ pratyakṣāyamāṇatā | jāterbhedastṛtīye vakṣyate || <q><note>‘pṛṣṭhe 'pi’ ityādarśapāṭhaḥ</note>pṛṣṭheṣviti</q> | īṣadvikasvarasya kumudasya kiṃcidvighaṭamānavahiḥ palāśasaṃbandhiṣu śītātapāsaṃparkādatyantaviśadānāṃ dalānāṃ pṛṣṭhāni pākalohitarekhāṅkitāni dṛśyante | ata evāmodate kiṃcidudbhidureṇa mukhena garbhapiṇḍitamāmodaṃ muñcatīti ||</p>
</div> <!-- commentary !-->
<lg type="kārikā" n="1.82">
  <l>kāntirdīptarasatvaṃ syāt |</l>
</lg><pb n="077"/>
<p>yathā—</p>
<lg type="udāharaṇa" n="1.82.105">
  <l>
    <seg type="pāda">‘mā garvamudvaha kapolatale cakāsti</seg>
    <seg type="pāda">kāntasvahastalikhitā mama mañjarīti |</seg></l>
  <l>
    <seg type="pāda">anyāpi kiṃ na sakhi bhājanamīdṛśīnāṃ </seg>
    <seg type="pāda">vairī na cedbhavati vepathurantarāyaḥ || 105 ||’</seg>
  </l>
</lg>
<p>atra nāyikāyā sapatnyāmīrṣyānubandhena pratipāditasya priyatamānurāgalakṣaṇasya śṛṅgārasya dīptarasatvaṃ kāntiḥ ||</p>
<div type="commentary">
  <p><q>kāntiriti</q> | raso 'bhimānātmā śṛṅgārastasya dīptatvaṃ vibhāvānubhāvavyabhicāribhiḥ samyak saṃcalitena sthāyinā nirantaramupacīyamānasya paramakoṭigamanam | tathā hi—mā garvamityādau yatra bhaṅgeṣu bahutarasūkṣmabhaṅgaviśeṣamayamañjarīlikhitena bahirviṣayātirodhānalakṣaṇatādavasthyāt prakāśanena nāyakasya sapatnyāmanurāge vicchāyabhāvoktiḥ | svātmani tu sahasāvirbhavatsāttvikapratipādanena jīvitasarvasvābhimānātmak‍ratisthāyibhāvaprakāśane tasyā: sāpekṣabhāve nāyikāyā api tadavasthaiva sā pratīyate | tadidamāha—priyatamānurāgeti | anurāgeṇa lakṣyate saptārcirivārciṣopacīyata ityanurāgalakṣaṇaḥ ||</p>
</div> <!-- commentary !-->
<lg type="kārikā" n="1.81">
  <l>bhūtyutkarṣa udāratā || 81 ||</l>
</lg>
<p>yathā—</p>
<lg type="udāharaṇa" n="1.81.106">
  <l>
    <seg type="pāda">‘prāṇānāmanilena vṛttirucitā satkalpavṛkṣe vane</seg>
    <seg type="pāda">toye kāñcanapadmareṇukapiśe puṇyābhiṣekakriyā |</seg>
  </l>
  <l>
    <seg type="pāda">dhyānaṃ ratnaśilāgṛheṣu vibudhasrīsaṃnidhau saṃyamo</seg>
    <seg type="pāda">yadvāñchanti tapobhiranyamunayastasmiṃstapasyantyamī || 106 ||’</seg>
  </l>
</lg>
<p>atra mārīcāśramasya satkalpavṛkṣādipadairvaibhavotkarṣasya pratipādanamudāratā ||</p>
<div type="commentary">
  <p><q>bhūtītyādi</q> | bhūtiḥ saṃpattasyā utkarṣo lokātigaprakarṣastasyaiva sahṛdayacamatkārārpakatatyā guṇadhurādhirohaṇakṣamatvāt || <q>prāṇānāmiti</q> | ucitā tapoyogyā | <pb n="078"/>vanasya kalpatarusaṃbandhaḥ saṃpat, tatraiva satpadena muktāstabakamāṇikyamañjarīcīnāṃśukakisalayādiviśeṣadyotinā prakarṣaḥ | padmaprakarastoyasaṃpat, tatraiva kāñcanamayatvena padmānāṃ prakarṣaḥ | bahutvaṃ śilāveśmasaṃpat, tatraiva ratnarūpatāprakarṣaḥ | saṃnidhi srīpratiyogikatāsaṃpat, tatraiva vibudheti prakarṣaḥ | tadidamāha—satkalpavṛkṣādipadairiti ||</p>
</div> <!-- commentary !-->
<lg type="kārikā" n="1.82">
  <l>āśayasya ya utkarṣastadudāttatvamiṣyate |</l>
</lg>
<p>yathā—</p>
<lg type="udāharaṇa" n="1.82.107">
  <l>‘pātre purovartini viśvanāthe kṣodīyasi kṣmāvalaye 'pi deye |</l>
  <l>vrīḍāsmitaṃ tasya tadā tadāsīccamatkṛto yena sa eva devaḥ || 107 ||’</l>
</lg>
<p>atra sakalakṣmāvalayapradāne 'pi jātavrīḍatayā balerāśayotkarṣapratiṣādanādudāttatvam ||</p>
<div type="commentary">
  <p><q>āśayasyeti</q> | utkarṣaḥ pūrvavat | uccāśayo loke udātta iti pratītaḥ || <q>pātra iti</q> | viśvanātha iti yadājñāvaśaṃvadā trilokī so 'pi yatprārthayata iti, valaye 'pītyapiśabdena yasyaikadeśaḥ kurupāṇḍavanidhananidānatayā vikhyātastasyāpi deye lajjata iti | devāsurakinnarādirayaṃ jaṅgamasthāvaraprapañco yaducchvāsavilasitaṃ so 'pi camatkṛta iti padārthānabhihitaḥ prakarṣo 'bhidheyaḥ ||</p>
</div> <!-- commentary !-->
<lg type="kārikā" n="1.82">
  <l>ojaḥ svādhyavasāyasya viśeṣo 'rtheṣu yo bhavet || 82 ||</l>
</lg>
<p>yathā—</p>
<lg type="udāharaṇa" n="1.82.108">
  <l>‘tānyeva yadi bhūtāni tā eva yadi śaktayaḥ |</l>
  <l>tataḥ paraśurāmasya na pratīmaḥ parābhavam || 108 ||’</l>
</lg>
<p>atra paraśurāmo vijayata evetyasminnarthe svādhyavasāyapratipādanamojaḥ ||</p>
<div type="commentary">
  <p><q>oja iti</q> | adhyavasāyo niścayastatra viśeṣaḥ pūrvavat | svapadena vaktābhimataḥ || <q>tānīti</q> | yadi hantavyajātīyameva na viparyaṃstam | tā eveti | prabhāvotsāhamantrajāstadvadarthanibarhaṇapraụdhiprakhyātakīrtayaḥ śaktayo yadi na vilīnatāmayāsiṣuḥ | paraśurāma iti | arjunabhujasahasracchedādinā yasya paraśu(rāma)rvaradānena tribhuvane 'pi prasiddha ityādi ||</p>
</div> <!-- commentary !-->
<pb n="079"/>
<lg type="kārikā" n="1.83">
  <l>rụ̄dhāhaṃkāra<note>‘maurjityam’ ka-kha</note>taurjityam</l>
</lg>
<p>yathā—</p>
<lg type="udāharaṇa" n="1.82.109">
  <l>‘umā vadhūrbhavāndātā yācitāra ime vayam |</l>
  <l>varaḥ śaṃbhuralaṃ hyeṣa tvatkulodbhūtaye vidhiḥ || 109 ||’</l>
</lg>
<p>atreme vayamityātmānvitavratacaryādisamutthapraụdhāhaṃkārapratipādanādaurjityam ||</p>
<div type="commentary">
  <p><q>rụ̄dheti</q> | ūrjitaśabdo 'haṃkṛte prasiddhastātkālikanimittopanipāte vāsanāvikāsāttamonirbhedasthāneṣu suptaprabuddha iva sthāyibhirasaṃsṛjyamānaḥ prathamaprādurbhūto 'bhimāno 'haṃkāra ityucyate | rūḍhaḥ sūkṣmāvasthāto dvitīyāmāvirbhāvadaśāmāpanno 'haṃkāro yasya sa rụ̄dhāhaṃkārastasya bhāvastattā | sugamamudāharaṇam ||</p>
</div> <!-- commentary !-->
<lg type="kārikā" n="1.83">
  <l>preyastvartheṣvabhīṣṭatā |</l>
</lg>
<p>yathā—</p>
<lg type="udāharaṇa" n="1.83.110">
  <l>
    <seg type="pāda">‘rasavadamṛtaṃ kaḥ saṃdeho madhūnyapi nānyathā</seg>
    <seg type="pāda">madhuramadhikaṃ cūtasyāpi prasannarasaṃ phalam |</seg>
  </l>
  <l>
    <seg type="pāda">sakṛdapi punarmadhyasthaḥ sanrasāntaravijjano</seg>
    <seg type="pāda">vadatu yadihānyatsvādu syātpriyādaśanacchadāt || 110 ||’</seg>
  </l>
</lg>
<p>atrāmṛtaprabhṛtimyaḥ priyādaśanacchadasyābhīṣṭatāpratipādanaṃ preyaḥ ||</p>
<div type="commentary">
  <p><q>preya iti</q> | śabdaguṇe tu nippāditavarṇanīyaprītijanakatvaṃ padānāmuktam | iha tu vākyārthasya vaktṛprītigocaratvamucyata iti viśeṣaḥ | prītiruktapūrvā | tatraivābhiśabdena prakarṣo dyotitaḥ | abhīṣṭatā preya iti preyaḥpadapravṛttinimittam | <q>rasavaditi</q> | praśaṃsāyāṃ matup | amṛtamiti yasya prasādāttridaśairamaratvamāsāditaṃ nānyatheti pratyakṣasākṣike vastuni pramāṇāntarānusaraṇam | prasannarasamiti amlatālakṣaṇakāvyārthāpagamena pariṇatirityādi ||</p>
</div> <!-- commentary !-->
<pb n="080"/>
<lg type="kārikā" n="1.83">
  <l>adāruṇārthaparyāyo dāruṇeṣu suśabdatā || 83 ||</l>
</lg>
<p>yathā—</p>
<lg type="udāharaṇa" n="1.83.111">
  <l>‘devavrate vāñchati dīrghanidrāṃ droṇe ca karṇe ca yaśo 'vaśeṣe |</l>
  <l>lakṣmīsahāyasya tavādya vatsa vātsalyavāndrauṇirayaṃ sahāyaḥ || 111 ||’</l>
</lg>
<p>atra mumūrṣāmaraṇādīnāṃ dāruṇārthānāṃ dīrghanidrāṃ vāñchati yaśo 'vaśeṣa ityādibhiḥ suśabdaiḥ paryāyeṇa bhaṇanaṃ suśabdatā | sā ca mukhyārthavyatikramasya vākyārthatvānna śabdaguṇaḥ ||</p>
<div type="commentary">
  <p><q>adāruṇetyādi</q> | jhaṭityātaṅkadāyī dāruṇastasya sākṣādabhidhāne vivakṣitapratītiskhalanakhedasaṃbhavāttadupanītasya vastunastadadhyāsāntaritasya vākyārthatvāditi | sarvatraiva hi lakṣaṇāyāmarthādhyāso 'ṅgīkriyate | laukikī ceyaṃ lakṣaṇeti na prayojanagaveṣaṇamapīti | sugamamudāharaṇam ||</p>
</div> <!-- commentary !-->
<lg type="kārikā" n="1.84">
  <l>vyājāvalambanaṃ yattu sa samādhiriti smṛtaḥ |</l>
</lg>
<p>yathā—</p>
<lg type="udāharaṇa" n="1.84.112">
  <l>
    <seg type="pāda">‘darbhāṅkureṇa caraṇaḥ kṣata ityakāṇḍe</seg>
    <seg type="pāda">tanvī sthitā katicideva padāni gatvā |</seg>
  </l>
  <l>
    <seg type="pāda">āsīdvivṛttavadanā ca vimocayantī</seg>
    <seg type="pāda">śākhāsu valkalamasaktamapi drumāṇām || 112 ||’</seg>
  </l>
</lg>
<p>atra gamane sati priyajanāvalokanābhilāṣiṇyāḥ śakuntalāyā darbhāṅkuracaraṇakṣativalkalavyāsaṅgādivyājāvalambanaṃ samādhiḥ ||</p>
<div type="commentary">
  <p><q>vyājeti</q> | cittavṛttiṣu balādāvirbhavantīṣu prakṛtarasaucityavirodhiprakarṣātprakaṭamanāvaraṇīyāsu ca yadanyathā samarthanaṃ tavdyājāvalambanaṃ prastutocitasamādhānātmakatvāt | tathā hi—pūrvānurāge trapāsādhvasavivaśāyāstāvannāyakasamīpādapasaraṇamaucityāpannam | anantaraṃ tūtkaṇṭhātaralitāyāḥ kathamālokamātreṇāpi kṛtārthaḥ syāditi parāvartanam | tatra ca maugdhyabhaṅgaśaṅkāyāṃ darbhāṅkurakṣatiprabhṛtivyājāvalambanameva kāryasarvasvabhābhāsata iti ||</p>
</div> <!-- commentary !-->
<pb n="081"/>
<lg type="kārikā" n="1.84">
  <l>saukṣmyamityucyate tattu yatsūkṣmārthābhidarśanam || 84 ||</l>
</lg>
<p>yathā—</p>
<lg type="udāharaṇa" n="1.84.113">
  <l>
    <seg type="pāda">‘anyonya<note>‘saṃcalita’ iti saṭīkapustake; ‘saṃmilita’ ga</note>saṃvalitamāṃsaladantakānti</seg>
    <seg type="pāda">sollāsamāviralasaṃ valitārdhatāram |</seg>
  </l>
  <l>
    <seg type="pāda">līlāgṛhe pratikalaṃ kilakiñciteṣu</seg>
    <seg type="pāda">vyāvartamānavinayaṃ mithunaṃ cakāsti || 113 ||’</seg>
  </l>
</lg>
<p>atrānyonyasaṃvalitamāṃsaladantakāntītyādivākye daṃpatyoranurāgalakṣaṇasya sūkṣmārthasya darśanātsaukṣmyam ||</p>
<div type="commentary">
  <p><q>saukṣmyamiti</q> | sūkṣmamityādivākyaikagocaro 'rthaḥ kuśāgrīyabuddhitayā sūkṣma-
stasya darśanamupāyavailakṣaṇyāttattadviśeṣavataḥ pratyakṣāyamāṇatā | sūkṣmālaṃkārādbhedastṛtīye
kariṣyate | sa cāyaṃ bhāvyo vāsanīyaśca | bhāvanāmātragamyo bhāvyo yathā—</p>
<lg>
  <l>‘uccaï āgamahi āvaḍḍha sijjantaro sapariāram |</l>
  <l>pāṇau pasarantamattācaṃvaphalihacasaambhuhaṃ bālā ||’<note>‘ucyārāgaccherāvardhaya siddhāntaraḥ saparivāram | pāṇau prasaranta... ... ... ... ... ...bālā’ iti cchāyā</note></l>
</lg>
  <p>ekāgratāprakarṣagamyo vāsanīyastamudāharati—<q>anyonyeti</q> | vyājāpasṛtaparivāre līlāveśmani tatkālakalitamanmathonmāthaṃ vidagdhamithunamuttarottaramapanīyamānatrapāsādhvasatayā pratikalaṃ navenduvatkāntiviśeṣamāsādayati | vicitramavyabhicāryanupraveśe harṣaruditasmitādīnāmavyavasthitatayā vyatirekarūpakilakiñcitākhyaśṛṅgārabhāvonmeṣaḥ ||</p>
</div> <!-- commentary !-->
<lg type="kārikā" n="1.85">
  <l>śāstrārthasavyapekṣatvaṃ gāmbhīryamabhidhīyate |</l>
</lg>
<p>yathā—</p>
<lg type="udāharaṇa" n="1.85.114">
  <l>
    <seg type="pāda">‘maittryādicittaparikarmavido vidhāya</seg>
    <seg type="pāda">kleśaprahāṇamiha labdhasabījayogāḥ |</seg>
  </l>
  <l>
    <seg type="pāda">khyātiṃ ca sattvapuruṣānyatayādhigamya</seg>
    <seg type="pāda">vāñchanti tāmapi samādhibhṛto nirodh‍dum || 114 ||’</seg>
  </l>
</lg><pb n="082"/>
<p>atra maittryādipadānāṃ śāstrārthasavyapekṣatvādgāmbhīryam ||</p>
<div type="commentary">
  <p><q>śāstrārtha iti</q> | ekapuruṣārthaprayojanakapadārthavyutpādanaṃ vidhiniṣedhavyutpattiphalakaṃ śāstraṃ tadarthasavyapekṣatvam | taduktaprakriyānirūpaṇādhīnanirūpaṇatvaṃ vākyārthasya gāmbhīryam | maitrīkaruṇāmuditopekṣā iti catastraścittasaṃmārjanāḥ | avidyāsmitārāgadveṣābhiniveśāḥ pañca kleśāḥ | cittavṛttinirodho yogaḥ; sa eva vyutthānahetubhiranāskandanīyaḥ sabījaḥ | sattvaṃ pradhānam, puruṣaścidrūpastayorbhedaḥ prathākh‍yātiriti sāṃkhyaprakriyā | atra maitrryādipadānāmiti | vākyārthasyaiva yathoktarūpatve tatpratipādakapadānāmavaśyaṃ tathābhāvo bhavatīti vaiśeṣikādbhedo vakṣyate ||</p>
</div> <!-- commentary !-->
<lg type="kārikā" n="1.85">
  <l>vistaro 'rthavikāsaḥ syāt</l>
</lg>
<p>yathā—</p>
<lg type="udāharaṇa" n="1.85.115">
  <l>
    <seg type="pāda">‘saṃgrāmāṅgaṇamāgatena bhavatā cāpe samāropite</seg>
    <seg type="pāda">devākarṇaya yena yena sahasā yadyatsamāsāditam |</seg>
  </l>
  <l>
    <seg type="pāda">kodaṇḍena śarāḥ śarairariśirastenāpi bhūmaṇḍalaṃ</seg>
    <seg type="pāda">tena tvaṃ bhavatā ca kīrttiranaghā kīrtyā ca saptābdhayaḥ || 115 ||’</seg>
  </l>
</lg>
<p>atra vipakṣavadhātsaptābdhivyāpinī kīrtirarjitetyetāvato 'rthasya <note>‘bahudhā’ ka</note>bahuvidhaṃ vikāsitatvādvistaraḥ ||</p>
<div type="commentary">
  <p><q>vistara iti</q> | vākyārthasya pallavabhūtatattatsahṛdayacamatkāriviśeṣaprasāraṇaṃ saṃvṛtavivṛtapaṭavat vistarākhyo guṇaḥ | vistara iva vistaraḥ śabdaprapañcavadityarthaḥ | anyathā vistāra iti syāt | saṃgrāmāṅgaṇetyādau tu śatruśiraśchedātsaptābdhivyāpinī tvayā kīrtirārjitetyetāvānvākyārtho laukikasādhāraṇatayā ca camatkārāspadamiti saṃgrāmāṅgaṇasaṃgatireva na tathā yathā vīramātrasyocitā tatrāpi cāpasamāropaṇamiti kāpyutsāhaśaktiḥ | ata eva balavadāśrayaprasaktaluṇṭākavadhena yadavasitaṃ tenaiva tadāsāditamiti sopaskārakartṛkarmaprapañcena vikāsanameva kāvyapadavīprāptibījam | tadidamāha—bahuvidhaṃ vikāsitatvāditi | nātra śabdavikāsādhīnaḥ prakarṣa iti śabdavistarādbhedaḥ ||</p>
</div> <!-- commentary !-->
<lg type="kārikā" n="1.85">
  <l>saṃkṣepastasya saṃvṛtiḥ || 85 ||</l>
</lg><pb n="083"/>
<p>yathā—</p>
<lg type="udāharaṇa" n="1.85.116">
  <l>‘śrūyatāṃ dharmasarvasvaṃ śrutvā caivāvadhāryatām |</l>
  <l>ātmanaḥ pratikūlāni <note>‘na pareṣām’ kha ga</note>pareṣāṃ na samācaret || 116 ||’</l>
</lg>
<p>atra śāstre vistarapratipāditasya dharmasya ślokārdhenokta<note>‘pratipāditatvāt’ kha</note>tvādayamarthasaṃkocaḥ saṃkṣepaḥ ||</p>
<div type="commentary">
  <p><q>saṃkṣepa iti</q> | tasyetyarthasya samāse guṇībhūtasyāpi budhdyā vibhajya parāmarśaḥ | yathā—‘atha śabdānuśāsanam | keṣāṃ ? śabdānāmi'ti | aśeṣaviśeṣopagrāhakapuraskāreṇa vākyārthasyābhidhānaṃ vivṛtasaṃvṛtapaṭavatsaṃkṣepaḥ || śrūyatāmiti | atra tena tena viśeṣeṇa vistarataḥ pratipādayitavyasya dharmasya yatkiṃcidātmanaḥ pratikūlamanyasya nācaraṇīyamiti sāmānyenābhidhānamapravṛttapravarta‌ne pragalbhāyamānamatisundaramābhāsate | nātra racanāsaṃkocapratiṣṭhitaṃ kāvyamiti śabdaguṇādbhedaḥ ||</p>
</div> <!-- commentary !-->
<lg type="kārikā" n="1.86">
  <l>śabdārthau yatra tulyau staḥ saṃmitatvaṃ taducyate |</l>
</lg>
<p>yathā—</p>
<lg type="udāharaṇa" n="1.86.117">
  <l>
    <seg type="pāda">‘indurmūrdhni śivasya śailaduhiturvakro nakhāṅkaḥ stane</seg>
    <seg type="pāda">deyādvo 'bhyudayaṃ dvayaṃ tadupamāmālambamānaṃ mithaḥ |</seg>
  </l>
  <l>
    <seg type="pāda">saṃvādaḥ praṇavena yasya dalatā kāyaikatāyāṃ tayo-</seg>
    <seg type="pāda">rūrdhvadvāravicintitena ca hṛdi dhyātaḥ svarūpeṇa ca || 117 ||’</seg>
  </l>
</lg>
<p>atra praṇavalakṣaṇasyārthasya tulyatvena yathāvadvibhajya viniveśanaṃ saṃmitatvam ||</p>
<div type="commentary">
  <p><q>śabdārthāviti</q> | śabdasyārthau tayorvibhajya viniveśanaṃ saṃmitatvamiti kecit, tanna | śabdagrahaṇavaiyarthyaprasaṅgāt | dvitvāvivakṣāprasaṅgācca |</p>
</div> <!-- commentary !-->
<lg>
  <l>‘pallaviaṃ via karapallavehiṃ papphulliaṃ va muṇahaacchehim |</l>
  <l>phaliaṃmiva pīṇapaoharehiṃ ajjāi lāvaṇṇam ||’<note>‘pallavitamiva karapallavābhyāṃ praphullitagiva mugdhākṣibhyām | phalitamiva pīnapayodharābhyāmāryāyā lāvaṇyam ||’ iti chāyā</note></l>
</lg><pb n="084"/>
<div type="commentary">
  <p>ityādau dviprabhṛtīnāmarthānāmavibhajya viniveśanamiṣyate | tasmācchabdaścārthaśca śabdārthau | tayostulyatvaṃ yāvaduddeśaśabdārtham | arthasya vibhajya tulādhṛtavatpratiniveśaḥ saṃmitatvamiti | arthamuddiś‍ya śabdatulanaṃ kāvyabhāvabījaṃ śabdaguṇaḥ, śabdamuddiś‍ya tvarthatulanamarthaguṇaśca | tathāhi—parameśvarasya mūrdhni bālenduḥ, pārvatīstane nakhāṅka iti pṛthakśabdenoddiś‍ya tadupamāyogyatayā kāyaikatāyāṃ dalanaṃ hṛtpadmanavamadvārayordhyānena yugapatsaṃnidhānamiti samyagvibhajya tulitasyeva praṇavasya pratinirdeśa iti || tadidamāha—atreti | yathāvaditi | yena prakāreṇa saṃgacchata iti tadanatikrameṇeti ||</p>
</div> <!-- commentary !-->
<lg type="kārikā" n="1.86">
  <l>sābhiprāyoktivinyāso bhāvikatvaṃ nigadyate || 86 ||</l>
</lg>
<p>yathā—</p>
<lg type="udāharaṇa" n="1.86.118">
  <l>
    <seg type="pāda">‘dṛṣṭiṃ he prativeśini kṣaṇamihāpyasmadgṛhe dāsyasi</seg>
    <seg type="pāda">prāyeṇāsya śiśoḥ pitā na virasāḥ kaupīrapaḥ pāsyati |</seg>
  </l>
  <l>
    <seg type="pāda">ekākinyapi yāmi tadvaramitaḥ srotastamālākulaṃ</seg>
    <seg type="pāda">nīrandhrāstanumālikhantu jaraṭhacchedā nalagranthayaḥ || 118 ||’</seg>
  </l>
</lg>
<p>atra tamālamālāvalayitasarittīrakṛtasaṃketāyāḥ kulaṭāyāḥ svatanau bhāvināṃ parapuruṣanakhakṣatānāṃ nalagranthyālekhavyājagopanena sābhiprāyabhaṇanaṃ bhāvikam ||</p>
<div type="commentary">
  <p><q>sābhiprāya iti</q> | abhiprāyaviśeṣapratibaddhasya vākyārthasyoktivinyāsa ukta‍yā viśeṣo nyāsaḥ | śabdaguṇe padānāṃ bhāvyarthaniṣpāditā iha tvarthasyeti viśeṣaḥ | tathā hi—dṛṣṭimityādau tanumālikhantu jaraṭhacchedā nalagranthaya ityukta‍yā vinyasyamāna eva bhāvinalagranthyālekhyarūpārthaḥ kulaṭāsvarūpānusaṃdhānadattāntaḥ karaṇasya pratipatturanantarameva svaiṃravihāracihnagopanamabhivyanakti ||</p>
</div> <!-- commentary !-->
<lg type="kārikā" n="1.87">
  <l>gatiḥ sā syādavagamo yo 'rthādarthāntarasya tu |</l>
</lg>
<p>yathā—</p>
<lg type="udāharaṇa" n="1.87.119">
  <l>
    <seg type="pāda">‘śubhe ko 'yaṃ vṛddho gṛhaparivṛḍhaḥ kiṃ tava pitā</seg>
    <seg type="pāda">na me bhartā rātrau vyapagatadṛganyacca badhiraḥ |</seg>
  </l>
<pb n="085"/>
<l>
    <seg type="pāda">hu huṃ huṃ śrānto 'haṃ śiśayiṣurihaivāpavarake</seg>
    <seg type="pāda">kva yāminyāṃ yāsi svapihi nanu nirdaṃśamaśake || 119 ||’</seg>
  </l>
</lg>
<p>atra praśnādarthamavagamya uttarādarthāntarāvagamo gatiḥ ||</p>
<div type="commentary">
  <p><q>gatiriti</q> | arthādarthaviśeṣāt | hṛdayasaṃvādina iti yāvat | arthāntarasya tathābhūtasya | tena yatra sahṛdayahṛdayaṃgamādarthātkāṃsyatālānusvānusvānanyāyena tādṛśamarthāntaramavagamyate sā gatiriti lakṣaṇārthaḥ || <q>śubhe ko 'yaṃ vṛddha iti</q> | sarvākāramanavadyāyāstāvaddāsyamapi nāyamarhatīti hṛdayānukūlamarthaṃ praśnādavagatya gṛhaparivṛḍha ityuttaram | asmādapi mama nāyaṃ ko 'pi kiṃ tu gṛhasvāmīti hṛdayasaṃvādinamarthamavadhārya kiṃ kava pitetyādikamapraśnottaraśṛṅkhalā gaveṣaṇīyā | tadetavdyācaṣṭe—uttarāditi | uttarapratyuttaravākyāt | uttaraṃ tu padaṃ praśnapadameva ||</p>
</div> <!-- commentary !-->
<lg type="kārikā" n="1.87">
  <l>rītiḥ sā yastvihārthānāmutpattyādikriyākramaḥ || 87 ||</l>
</lg>
<p>yathā—</p>
<lg type="udāharaṇa" n="1.87.120">
  <l>
    <seg type="pāda">‘prathamamaruṇacchāyastāvattataḥ kanakaprabha-</seg>
    <seg type="pāda">stadanu virahottāmyattanvīkapolataladyutiḥ |</seg>
  </l>
  <l>
    <seg type="pāda">prabhavati punardhvāntadhvaṃsakṣamaḥ kṣaṇadāmukhe</seg>
    <seg type="pāda">sarasabisinīkandacchedacchavirmṛgalāñchanaḥ || 120 ||’</seg>
  </l>
</lg>
<p>atrodayādārabhya candrasyotpattyādikriyākramo rītiḥ ||</p>
<div type="commentary">
  <p><q>rītiriti</q> | utpattyādīnāṃ kriyāṇāṃ kramaḥ kāvyaśobhāvahatvena guṇaḥ | nedaṃ vastusvabhāvavarṇanamiti jāterarthavyakteśca bhedaḥ | sugamamudāharaṇam ||</p>
</div> <!-- commentary !-->
<lg type="kārikā" n="1.88">
  <l>uktirnāma yadi svārtho bhaṅgyā bhavyo 'bhidhīyate |</l>
</lg>
<p>yathā—</p>
<lg type="udāharaṇa" n="1.88.121">
  <l>
    <seg type="pāda">‘tvamevaṃsaundaryā sa ca ruciratāyāḥ paricitaḥ</seg>
    <seg type="pāda">kalānāṃ sīmānaṃ paramiha yuvāmeva bhajathaḥ |</seg>
  </l>
  <l>
    <seg type="pāda">api dvandvaṃ diṣṭyā taditi subhage saṃvadati vā-</seg>
    <seg type="pāda">mataḥ śeṣaṃ cetsyājjitamiha tadānīṃ guṇitayā || 121 ||’</seg>
  </l>
</lg>
<pb n="086"/>
<p>atrābhīṣṭasya nāyakanāyikāsaṃgamasya bhaṅgyā bhaṇanamuktiḥ ||</p>
<div type="commentary">
  <p><q>uktiriti</q> | svīyo 'bhīṣṭo 'rthaḥ svārthaḥ | tasya sākṣātpratipādanamanucitamiti arthāntarabhaṅgibhiḥ pratipādanamarthaguṇaḥ | bhavyo manoharaḥ | sugamamanyat | nāyakanāyikāsaṃgamasyeti | nāyakasya nāyikayā tasyāśca nāyakeneti parasparotkaṇṭhāprakarṣo vivakṣitaḥ | tenaikaśeṣo na bhavati ||</p>
</div> <!-- commentary !-->
<lg type="kārikā" n="1.88">
  <l>vivakṣitārthanirvāhaḥ kāvye praụdhiriti smṛtā || 88 ||</l>
</lg>
<p>yathā—</p>
<lg type="udāharaṇa" n="1.88.122">
  <l>
    <seg type="pāda">‘tvadvaktrenduvilokanākuladhiyā dhātrā tvadīyāṃ śriyaṃ</seg>
    <seg type="pāda">nikṣipya pratirājakeṣu viduṣāṃ lakṣmyā tvamāpūritaḥ |</seg>
  </l>
  <l>
    <seg type="pāda">tenaite niyataṃ daridrati gṛheṣveṣāmiyaṃ dṛś‍yate</seg>
    <seg type="pāda">naināmādriyase tvamicchasi nu tāṃ tvāmeva sā dhāvati || 122 ||’</seg>
  </l>
</lg>
<p>atra tvadvaktravilokanākulena dhātrā tvadīyā lakṣmīḥ śatruṣu nikṣipya viduṣāṃ ca lakṣmīstvayyāropitā | <note>‘yataḥ’ ga</note>atastvaṃ vipakṣalakṣmīmādriyase sā ca tvāmanudhāvati | yā ca viduṣāṃ lakṣmīstayā tvamāpūritastena te daridrāḥ | ata eva tvamenāṃ nādriyase | iyaṃ ca vidvadgeheṣveva dṛś‍yate ityetāvataḥ prabhūtasyārthasyānekavākyena pratipāditatvādvivakṣitārthanirvahaṇaṃ praụdhiḥ ||</p>
<div type="commentary">
  <p><q>vivakṣiteti</q> | kaverabhimatasya bhūyaso 'pyarthasya svalpenaiva vākyena pratipādanaṃ praụdhiḥ | tathā hi—tvāṃ nirmāya jagadvilakṣaṇavastunirvahaṇacamatkṛtasya dhātustvadvaktrenduvilokanaṃ tadāsaṅgena tvadarthanirbhitāyāḥ śriyaḥ pratirājakeṣu bhramaṇakrameṇa saṃcāraṇaṃ tatpūrvāparapratisaṃghāta (na)balādvidvabhdyo lakṣmīmākṛṣyetyādiko bhūyānarthaḥ stokena vākyenopanīta iti ||</p>
</div> <!-- commentary !-->
<pb n="087"/>
<p>saṃpratyatiprasaṅgavāraṇārthaṃ kramaprāptā vaiśeṣikaguṇā lakṣitavyāḥ | te ca doṣā api santo guṇībhāvamāpannā ucyante | tatraiṣa kavīnāmālāpaḥ—</p>
<lg>
  <l>‘<note>‘sāmānyasundarīṇāṃ vibhrabhamudvahatyavinayocchrāyaḥ | dhūmoccayaḥ prajvalitānāṃ bahumataḥ surabhidārūṇām ||’ iti chāyā</note>sāmaṇṇasundarīṇaṃ vibbhamamuvvahaï aviṇaoccea |</l>
  <l>dhūmoccia pajjaliāṇaṃ bahumao surahidārūṇam ||’</l>
</lg>
<p><note>‘kvaciddūṣaṇānāmapi guṇatvamiti darśayannāha—‘ iti bhavet</note>dāruṇānāṃ guṇatvamiti śaṅkāṃ darśayannāha—</p>
<lg type="kārikā" n="1.89">
  <l>padādyāśritadoṣāṇāṃ ye cānukaraṇādiṣu |</l>
  <l>guṇatvāpattaye nityaṃ te 'tra doṣaguṇāḥ smṛtāḥ || 89 ||</l>
</lg>
<lg type="kārikā" n="1.90">
  <l>trividhā api te bhūyaścaturviṃśatidhā budhaiḥ |</l>
  <l>proktā yathā guṇatvena pravibhajya tathocyate || 90 ||</l>
</lg>
<lg type="kārikā" n="1.91">
  <l>yā mliṣṭamlecchitādīnāṃ padadoṣeṣvasādhutā |</l>
  <l>nirūpitānukaraṇe guṇatvaṃ sā prapadyate || 91 ||</l>
</lg>
<p>yathā—</p>
<lg type="udāharaṇa" n="1.91.123">
  <l>‘unnamayya sakacagrahamāsyaṃ cumbati priyatame haṭhavṛttyā |</l>
  <l>huṃ hu muñca mamameti ca mandaṃ jalpitaṃ jayati mānavatīnām || 123 ||’</l>
</lg>
<p>atra huṃ hu mamametyasādhvorapi mliṣṭamlecchitayoranukaraṇatvādguṇatvam ||</p>
<div type="commentary">
  <p><q>padādīti</q> | padavākyavākyārthadoṣāṇāṃ guṇatvāpattaye nityaṃ ye bhavanti, te 'nukaraṇādiṣu madhye doṣaguṇāḥ smṛtā iti saṃbandhaḥ | yadyapi cānukaraṇādikā eva na guṇāḥ, tathāpyanukriyamāṇādyabhedopacāreṇoktam | padādidoṣeṣvantyāntyasyaikasya navadhāmede caturviṃśatiprakārāḥ | <q>yatheti</q> | yenopādhinā guṇībhavanamācāryairupapāditaṃ tattadupādhivibhāgapradarśanaṃ kariṣyata iti | <q>yā mliṣṭeti</q> | iha dvaye doṣā nityā anityāśca | tatrānukaraṇamātrānapavadanīyadoṣabhāvāścyutasaṃskārāprayuktādayo nityāḥ | anukaraṇīyānukaraṇānapavādakahetukāḥ śrutikaṭutvaprabhṛtayastvanityāḥ | yeṣu padadoṣeṣu mliṣṭamlecchitaprabhṛtīnāṃ yāsādhutā nirūpitā, sā guṇatvamanukaraṇe prapadyata ityanvayaḥ | luptaikadeśaṃ mliṣṭam | avyaktarūpaṃ mlecchitam | ādigrahaṇena grastanirasto-<pb n="088"/>paghmātakampitādayaḥ | huṃ hu iti dvitīyahuṃkāre binduproñchanānmliṣṭam | mamameti kiṃ muñca muñceti mliṣṭamuta mameti na niścīyate | <q>anukaraṇatvāhuṇatvamiti</q> | arthaviśeṣe hi sādhutvavyavastheti | yaccāśaktijamasādhurūpam, tasyānukaraṇe sādhutvamiṣyata ityuktam, anukriyamāṇaṃ tu svarūpapadānukaraṇatayā pūrvārthatyāgena sāghveva | tasyaivānukaraṇasya tatkālarañjakamānavatīmamamavacanānukāratayā ca guṇīkaraṇasāmarthyamiti ||</p>
</div> <!-- commentary !-->
<lg type="kārikā" n="1.92">
  <l>guṇatvamaprayuktasya tathānukaraṇe bhavet |</l>
</lg>
<p>yathā—</p>
<lg type="udāharaṇa" n="1.92.124">
  <l>‘divaṃ patkāṣiṇo yānti ye 'cīkamata bhāṣiṇaḥ |</l>
  <l>patkāṣiṇo 'pi no yānti ye vacanti prayuñjate || 124 ||’</l>
</lg>
<p>atrācīkamata vacantītyādipadānāṃ kavibhiraprayuktānāmapyanukaraṇatvādguṇatvam ||</p>
<div type="commentary">
  <p><q>guṇatvamiti</q> | patkāṣiṇa iti pādamapi kaṣantaḥ | ‘himakāṣihatiṣu ca’ iti pādaśabdasya padbhāvaḥ | vacervacantītyeva rūpamaprayuktam | na tvanyathāpi | ‘satyaṃ nāma na vacmi’ ityāderanumatatvāt | ityādipadānāmityudāharaṇāntarābhiprāyeṇa ||</p>
</div> <!-- commentary !-->
<lg type="kārikā" n="1.92">
  <l>yacchrutervirasaṃ kaṣṭaṃ tasya durvacakādiṣu |</l>
  <l>guṇatvamanumanyante sānuprāsasya sūrayaḥ || 92 ||</l>
</lg>
<p>yathā—</p>
<lg type="udāharaṇa" n="1.92.125">
  <l>‘<note>‘nāṣṭrā’ sva-rā; ‘nāṃṣṭrā’ iti paṭhitvā ‘nāṃṣṭrā rākṣasāḥ’ iti vyākhyātaṃ kāvyānuśāsanaviveke hemacandrācāryaiḥ</note>tvāṣṭrāstvāṣṭrārirāṣṭre na bhrāṣṭre nādaṃṣṭriṇo janāḥ |</l>
  <l>dhārtarāṣṭrāḥ surāṣṭre na mahārāṣṭre ca noṣṭriṇaḥ || 125 ||’</l>
</lg>
<p>atra śrutivirasattvāt kaṣṭatve 'pi durvacakatvādguṇatvam ||</p>
<div type="commentary">
  <p><q>yacchruteriti</q> | durvacakayogā iti vyāvahārikacatuḥṣaṣṭyāṃ durvacakaprayogo 'numataḥ | tasyānuprāsaghaṭakatve 'laṃkāranirvahaṇakṣamatayā kaviśaktivyañjakasya guṇībhāvaḥ | ādipadena raudrādirasānupraveśaḥ | yadāha—</p>
<lg>
  <l>‘śaṣau sarephasaṃyogau ṭavargaścāpi bhūyasā |</l>
  <l>virodhinaḥ syuḥ śṛṅgāre tena varṇā rasacyutāḥ ||</l>
</lg><pb n="089"/>
<lg>
  <l>ta eva viniveś‍yante bībhatsādau rase yadā |</l>
  <l>tadā taṃ dīpayantyeva tena varṇā rasacyutāḥ</l>
</lg> ||’ iti |
<p>tvāṣṭrā rākṣasāstvaṣṭurapatyaṃ vṛtrastasyāririndrastasya rāṣṭre svarge na santi | bhrāṣṭre caṇakādibharjanasthāne na kuṇṭhadaṃṣṭrā bhavanti | asitacañcucaraṇā haimā<note>‘haṃsā’ kha</note> dhārtarāṣṭrā va vidyante | uṣṭriṇa uṣṭropajīvinaḥ ||</p>
</div> <!-- commentary !-->
<lg type="kārikā" n="1.93">
  <l>yatpādapūraṇādyarthamanarthakamudāhṛtam |</l>
  <l>guṇatvamanumanyante tasyāpi yamakādiṣu || 93 ||</l>
</lg>
<p>yathā—</p>
<lg type="udāharaṇa" n="1.93.126">
  <l>‘yoṣitāmatitarāṃ nakhalūnaṃ gātramujjvalatayā na khalūnam || 126 ||’</l>
</lg>
<lg type="udāharaṇa" n="1.93.127">
  <l>babhau mukhenāpratimena kācana śriyādhikānāṃ prati menakā ca na || 127 ||’</l>
</lg>
<p>atra khaluśabdasya caśabdasya ca pādapūraṇamātre 'pi prayojane yamakatvādguṇatvam ||</p>
<div type="commentary">
  <p><q>yatpādapūraṇeti</q> | dyotanīyamarthamantareṇa prayuktamavyayapadamanarthakamityuktam | pādapūraṇārthatvaṃ tu dūṣaṇatābījam | ādigrahaṇādgadyapūraṇam | sati tūpayoge tasya tadbijābhāvāddoṣabhāvaviraho 'laṃkārārambhe ca guṇatvam | tadidamuktam—<q>yamakādiṣviti</q> | ādiśabdo 'nuprāsacitrādiparaḥ | vākyālaṃkārārthatvamapi śabdālaṃkārārambhakatvameva | yadāha—‘ārṣārṣiputrakarṣikavaidikādivākyānāmalaṃkārahetavo vākyālaṃkārārthāḥ’ iti | tena—</p>
<lg>
  <l>‘utphullakamalakesaraparāgagauradyute mama hi gauri |</l>
  <l>abhivāñchitaṃ prasidhyatu bhagavati yuṣmatprasādena</l>
</lg> ||’ iti |
</div> <!-- commentary !-->
<p>atra hi pra ityetayorna vākyālaṃkāraprayojakatvamityuktaprāyam | yoṣitāmityādābatitarāṃ nakhalūnaṃ yoṣitāṃ gātramujjvalatayā nonamityeva paryāpte dvitīyapāde tadubhayamapi yamakārambhakaṃ satprastutopayogitayā kavivyutpattipuraskāra pravṛttamapajahāti doṣabhāvamupādatte ca guṇatvamiti ||</p>
<lg type="kārikā" n="1.94">
  <l>yattu rụ̄dhicyutatvena proktamanyārthasaṃjñitam |</l>
  <l>prahelikādiṣu prāyo guṇatvaṃ tasya yujyate || 94 ||</l>
</lg>
<pb n="090"/>
<p>yathā—</p>
<lg type="udāharaṇa" n="1.94.128">
  <l>‘<note>‘khādayaḥ’ kha</note>khātayaḥ kani kāle te sphātayaḥ sphārhavalgavaḥ |</l>
  <l>candre sākṣādbhavantyatra vāyavo mama dhāriṇaḥ || 128 ||’</l>
</lg>
<p>atra <note>‘khādayaḥ’ kha</note>khātaya ityādīnāṃ ghargharikādau dhṛṅaścānavasthāne na rụ̄dhiḥ | gụ̄dhārthe tu prahelikādau tanna duṣyatīti teṣāṃ doṣaguṇatvam ||</p>
<div type="commentary">
  <p><q>yattviti</q> | rụ̄dhicyutatvena dvitīyāṃ saṃjñāṃ prayojayati | ākīrṇāmantraṇādyupayoginī prahelikā | tathā ca—tadvidyasaṃbhāṣāyāṃ vidagdhairupanyāsaiḥ svārthāpratyāyakatvalakṣaṇabījābhāvānna doṣaḥ, guṇastu bhavati | anukaraṇādikamādipadena gṛhyate | khātayo ghargharikāḥ | kanīti kanyāsaṃbodhanam | kālaścaraṇaḥ karṇāṭadeśabhāṣānusārāt | sphātayaḥ sphītāḥ | sphārho manoharaḥ | valgurdhvaniḥ | candra āhlādakaḥ | vāyavaḥ prāṇāḥ | dhāriṇo 'navasthitāḥ | tadayaṃ vākyārthaḥ—he kani kanye, tavāhlādakacaraṇabaddhā yathoktaviśeṣaṇā ghargharikāḥ sākṣādbhavanti śrotreṇa pratyakṣīkriyante | atra prastāve mama prāṇā uddīpanaprakarṣamasahiṣṇavo dhāriṇo 'navasthitā iti | vraṇaprarohasthānādau khātyādiśabdānāṃ rụ̄dhirna tu ghargharikādāvityāha—atreti | nāmadhātuvivakṣayā dvidhā vyākhyātam ||</p>
</div> <!-- commentary !-->
<lg type="kārikā" n="1.95">
  <l>tucchavācyamapuṣṭārthamiti yatprākprakāśitam |</l>
  <l>tasya cchando 'nurodhādau guṇatvamavadhāryate || 95 ||</l>
</lg>
<p>yathā—</p>
<lg type="udāharaṇa" n="1.95.129">
  <l>‘dviraṣṭavarṣākṛtimenamarthināmuśanti kalpopapadaṃ mahīruham |</l>
  <l>yamindraśabdārthaniṣūdanaṃ harerhiraṇyapūrvaṃ kaśipuṃ pracakṣate || 129 ||’</l>
</lg>
<p>atra dviraṣṭavarṣākṛtimiti kalpopapadaṃ mahīruhamiti hiraṇyapūrvaṃ kaśipumityasya tucchārthatve 'pi cchando 'nurodhādguṇatvam ||</p>
<div type="commentary">
  <p><q>tuccheti</q> | śabdapallavanasya prakṛtarasānanuguṇatvena doṣatvaprasaṅge kvacidananyagatikatayā kaverutpādyate | tathā hi—bhinnasargāntairityādinā sargāṇāmautsargikaikavṛttanirvāhaucitye sa yathoktasaṃkṣiptaśabdāpraveśātpararūpeṇa tadarthatvasya vivakṣitatvācca <pb n="091"/>śabdavikāse na doṣaḥ, kiṃ tu guṇa eva | prakṛtodāharaṇe dviraṣṭavarṣākṛtimiti kalpopapadaṃ mahīruhamiti ca nidarśanaṃ manyante | ṣoḍaśādiśabdānāmapi vaṃśasthapraveśatvādananyagatikatvābhāvāt | hiraṇyapūrvaṃ kaśipumiti tu saṃgacchate | nahi hiraṇyakaśipuśabdo 'tra praviśati | pradarśanārthaṃ tu dvayamanyadapyupāttam | evaṃvidhaḥ śabdavistaro guṇatāmāsādayatītyāśayāt | tenāyamarthaḥ—pallavākhyaśabdaguṇe tāvattucchatā camatkārakāritayā guṇadhurādhirụ̄dhaivāvistaraviviktaviṣayatayā kva viśeṣaguṇasya bhavatīti jijñāsāyāṃ tu chando 'nurodho vihitaḥ | so 'pi hi kādācitkaḥ karotyeva doṣabhāvavyāvṛttimiti ||</p>
</div> <!-- commentary !-->
<lg type="kārikā" n="1.96">
  <l>pratipāditamādau yadasamarthamavācakam |</l>
  <l>tasyāpi khalu manyante guṇatvaṃ sītkṛtādiṣu || 96 ||</l>
</lg>
<p>yathā—</p>
<lg type="udāharaṇa" n="1.96.130">
  <l>‘āśu laṅghitavatīṣṭakarāgre nīvimardhamukulīkṛtadṛṣṭyā |</l>
  <l>raktavaiṇikakarāhatatantrī maṇḍalakvaṇitacāru cukūje || 130 ||’</l>
</lg>
<p>atra kūjitasya pakṣiṇo 'nyatrāvācakatve 'pi kāmaśāstre 'numatatvādguṇatvam ||</p>
<div type="commentary">
  <p><q>pratipāditamiti</q> | asti kaścidevaṃ viṣayo yatrāsamarthasya cārutayā guṇabhāvaḥ | tathā hi—yadyapi gaṇapāṭhādavyaktaśabdaḥ kūjitam, tathāpi loke pakṣiviṣaya eva niyatam, tathā cābhimataviṣaye prayuktaṃ pakṣivirutākāramāvedayati | 'hārītaprabhṛti—‘ ityādinā kāmaśāstrakāraiḥ sītkāropadeśanāt | sītkārasya ca catuḥṣaṣṭikalātvena pravaṇatayātyantamupādeyatvāt | tadāha—‘anyānyapyākṛtigrahaṇānyupalakṣayet’ iti ||</p>
</div> <!-- commentary !-->
<lg type="kārikā" n="1.97">
  <l>śāstramātrapratītatvādapratītaṃ yaducyate |</l>
  <l>guṇatvaṃ tasya tadvidyasaṃbhāṣādau vidurbudhāḥ || 97 ||</l>
</lg>
<p>yathā—</p>
<lg type="udāharaṇa" n="1.97.131">
  <l>‘sarvakāryaśarīreṣu muktāṅgaskandhapañcakam |</l>
  <l>saugatānāmivātmānyo nāsti mantro mahībhṛtām || 131 ||’</l>
</lg>
<pb n="092"/>
<p>atrāṅgaskandhapañcakamityasya śāstramātraprasiddhasyāpi tadvidyasaṃbhāṣāyāṃ guṇatvam ||</p>
<div type="commentary">
  <p><q>śāstreti</q> | śāstramātraprasiddhānāmāhatyapratītyajananena vivakṣitavākyārthapratyayapariskhalanaṃ khedadāyī nānāmṛduduṣṭatābījam | yadi tu kutaścidviśeṣājjhaṭityeva pratītiṃ janayettadā kathaṃ doṣaḥ | asti ca pratipattivyutpattyatiśayalakṣaṇo viśeṣaḥ | tadidamuktam—tadvidyeti | mantraṇādyavasare aucitīvaśāttattatpadānāṃ guṇatvamapi nirvahati | śāstraprakiyāpekṣitvaṃ gāmbhīryam | śāstravyavahārasaṃketitapadānāṃ guṇatvamityanyaḥ prakāraḥ | yathāvadviniyogaḥ kāryastasya prakārasākalyaṃ śarīram, śabdacchalātkāyaḥ, ātmā sārabhūtaḥ kṣetrajñaśca | karmaṇāmārambhopāyaḥ puruṣadravyasaṃpaddeśakālavibhāgo vinipātapratīkāraḥ kāryasiddhiriti pañcāṅgāni | rūpaṃ saṃjñā saṃskāro vedanā vijñānamiti pañca skandhāḥ ||</p>
</div> <!-- commentary !-->
<lg type="kārikā" n="1.98">
  <l>arthapratītikṛddūre kliṣṭaṃ nāma yaducyate |</l>
  <l>jhaṭityarthapratītau tadguṇatvamanugacchati || 98 ||</l>
</lg>
<p>yathā—</p>
<lg type="udāharaṇa" n="1.98.132">
  <l>‘athātmanaḥ śabdaguṇaṃ guṇajñaḥ padaṃ vimānena vigāhamānaḥ |</l>
  <l>pituḥ padaṃ madhyamamutpatantī kāñcīguṇasthānamaninditayāḥ || 132 ||’</l>
</lg>
<p>atrātmanā padaṃ śabdaguṇamiti pituḥ padaṃ madhyamamiti cākāśaviṣayā kāñcīguṇasthānaṃ nitambaviṣayamiti sarvaprasiddherjhaṭityeva pratītiṃ karotīti kliṣṭasyāsya guṇatvam ||</p>
<div type="commentary">
  <p><q>arthapratītikṛditi</q> | ihāpi tadeva dūṣaṇatābījaṃ jhaṭiti pratītijanane sati samādhīyate | samādhānopāyaśca padāntarasaṃnidhānamatiprasiddhiḥ prakaraṇaṃ vā | tathā hi—prakṛtodāhaऱṇe uttarārdhe harirityabhidhānādātmanaḥ padamiti hareḥ padamiti saṃpannam, asya ca sāmānyaśabdatvādākāśaviṣayā pratītiryadyapi jhaṭiti notpattumarhati, tathāpi śabdaguṇamiti viśeṣaṇena padārthāntarādyavacchidya vivakṣitābhimukhī pratītirupajanyate | pituḥ padamiti | yadyapi padamiti sāmānyaṃ tathāpyākāśasyaiva madhyamacaraṇavinyāsasthānatvena prasiddherna tathocitapratītivyavadhānam | kāñcīguṇasthānamiti | caraṇādārabhya varṇanākrame nitamba eva kāñcīniveśanasyocitatvānna pratī-<pb n="093"/>tivyavadhānam | tadidamudāharaṇatrayaprayojanamudāharaṇāderaneko 'tra vākyārtho gaveṣaṇīyaḥ | kathaṃ tarhi sarvaprasiddheriti bravīti | itthaṃ śabdaguṇaśabdasya bahuvrīhitvādavaśyaṃ viśeṣaparyavasānāya prasiddhiranusaraṇīyā | avaśyaṃ na varṇanakrame 'pi kāñcīguṇasthānamaninditāyā ityatra kāñcīguṇasthānaśabdasya nitambaviśeṣaparyavasānārthaṃ kavīnāmaucityaprasiddhiraṅgīkartavyeti | nanu cātmanaḥ padaṃ śabdaguṇatvamityatra prasādaḥ kasmānna bhavati | evamāha na bhavatīti | udāharaṇasyādūṣaṇatvātsāmānyaśabdasya viśeṣaparyavasānam, anyacca samabhivyāhṛtapadārthasaṃsargarūpe vākyārthe svacchasalila ivābhimataviśeṣapratibimbanamityupādhidvayasya saṃkarācca ||</p>
</div> <!-- commentary !-->
<lg type="kārikā" n="1.99">
  <l>aprasiddhārthasaṃbandhaṃ yadgụ̄dhārthamiti smṛtam |</l>
  <l>tavdyākhyānādiṣu prāyo guṇatvena tadiṣyate || 99 ||</l>
</lg>
<p>yathā—</p>
<lg type="udāharaṇa" n="1.99.133">
  <l>‘amhārisā vi kaïṇo kaïṇo <note>‘anda’ (canda)’ kha ga</note>halibụdhḍhasālipamuhā vi |</l>
  <l>maṇḍukkamakkaḍā vi hu honti harīsappasiṃhā vi || 133 ||’</l>
</lg>
<lg type="chāyā" ref="1.99.133">
  <l>[asmādṛśā api kavayaḥ kavayo harivṛddhaśālipramukhā api |</l>
  <l>maṇḍūkamarkaṭā api khalu bhavanti harisarpasiṃhā api ||]</l>
</lg>
<p>atra maṇḍūkamarkaṭasarpasiṃheṣvaprasiddhaprayogatvādgūḍhasyāpi hariśabdasya svayaṃ vyākhyātatvādguṇatvam ||</p>
<div type="commentary">
  <p><q>aprasiddhārthasaṃvandhamiti</q> | tasya guṇārthasya vyākhyānaṃ tavdyākhyānam | atrāpyatiprasidhdyākṛṣṭasyānatiprasiddhārthapratītyakaraṇaṃ duṣṭatābījamabhidhānīyam, tattu pratītiparyavasānādeva nivartate | bhavati cābhidhānakopa iva vyākhyāne jhaṭiti pratyayaḥ | asmādṛśā api mandapratibhānāḥ kavayaḥ kaviśabdavācyā harivṛddhaśālipramukhāśca lokottarapratibhāśālinastadavayavatāṃ vikhyāte cāvikhyāte ca śabdāḥ sādhāraṇā bhavanti | tadyathā—hariśabda eveti vyākhyānam | tato doṣatvābhāvaḥ prativastulakṣaṇālaṃkāraparyavasāyitayā ca prakṛtārthānuguṇatvena guṇatvalābhaḥ | tadetavdyācaṣṭe—svayaṃ vyākhyātatvāddoṣābhāvo guṇatvaṃ punarābhiprāyikātprakṛtānuguṇabhāvāditi boddhavyam ||</p>
</div> <!-- commentary !-->
<pb n="094"/>
<lg type="kārikā" n="1.100">
  <l>neyārthaṃ yatsvasaṃketaklṛptavācyaṃ <note>‘tadīritam’ ka-kha</note>nirūpitam |</l>
  <l>prahelikādiṣu prājñaistadguṇatvena gaṇyate || 100 ||</l>
</lg>
<p>yathā—</p>
<lg type="udāharaṇa" n="1.100.134">
  <l>‘moru kalāveṇa vahaï taha ṇāmaha sariṇāu |</l>
  <l>ussīsā pāantigao aṇuṇattirhi jaṇu ṇāu || 134 ||’</l>
</lg>
<lg type="chāyā" ref="1.100.134">
  <l>[mayūraḥ kalāpena vahati tasya nāmnaḥ sadṛśanāmā |</l>
  <l>ucchīrṣātpādāntagato 'nunaktaṃ yathā naukā ||]</l>
</lg>
<p>atra mayūrabarhacandrakasaṃketena kalpitasya candranāmno neyārthatve 'pi prahelikātvādguṇatvam ||</p>
<div type="commentary">
  <p><q>neyārthamiti</q> | atrāpi pūrvavadeva vāsanā | ākīrṇāmantraṇādau vidagdhānāṃ lakṣaṇādayaḥ prahelikāviśeṣānunmīlayanta upayujyante | tathā hi—mayūreti | 'jianāu’ iti pāṭhe jitanauka iti sa evārthaḥ | mayūro barhabhāre candrakaṃ vahati | anena saṃketena candranāma labhyate | saṃviṣṭasya śirodeśa ucchīrṣam, caraṇadeśaḥ pādāntaḥ | ucchīrṣeṇa prācī diglakṣyate | ‘prākśirāḥ śayīta’ iti vacanāt | arthātpādāntena pratīcī | tataśca ‘prācyāḥ pratīcimardhacandro gataḥ’ iti prātaḥkālodbhedo vākyārthaḥ | ‘aṇuṇenti ajiṇaṇāu’ iti pāṭhe subhagamāninaṃ kāntamanunayantyā mayā jñāta hati khaṇḍitakāminīkhedoktiḥ | na caitāsāṃ lakṣaṇānāmasti kiṃcitprayojanamiti neyārthatvaprasaktau prahelikābhāva eva samādhānahetuḥ | nanu cocchīrṣapādāntarapadayorastu, mayūrakalāpa ityādau tu katham | yamiti hi sarvanāmābhimatameva tāvadupasthāpayati | barhe bahūnāṃ bahule kathamekasya pratītirityabhidhāne 'pi kadācitkliṣṭasya viśeṣaguṇaḥ syāt | nātra neyārthatā, kiṃ tu tena saṃketena kalpitasya candranāmna iti | tasya nāmnaḥ sadṛśanāmetyanena mukhyavṛttyaiva vivakṣitasadṛśalābhāditi | atredaṃ vaktavyam—tasya nāmna ityanena candrakapadamupasthāpitam, na ca tena sahāsti candrapadasya sādṛś‍yamiti | tatra lakṣaṇāśrayaṇīyā | tadidamuktaṃ candrasaṃketena kalpitasya candranāmna iti | upalakṣaṇatayā ca ekadeśavyākhyānam ||</p>
</div> <!-- commentary !-->
<pb n="095"/>
<lg type="kārikā" n="1.101">
  <l>yadaniścayakṛtproktaṃ saṃdigdhaṃ tadguṇī bhavet |</l>
  <l>bhavedviśeṣāvagamo yadi prakaraṇādibhiḥ || 101 ||</l>
</lg>
<p>yathā—</p>
<lg type="udāharaṇa" n="1.101.135">
  <l>‘mahībhṛtaḥ putravato 'pi dṛṣṭistasminnapatye na jagāma tṛptim |</l>
  <l>sa śārṅgacakrāsigadābjapāṇirmeghacchaviḥ pātu jaganti śauriḥ || 135 ||’</l>
</lg>
<p>atra tasminnapatye ityaniścitasyāpyapatyaviśeṣasya saṃdigdhatve 'pi gauryāmiti prakaraṇena gamyate | meghacchavirityasya ca navaś‍yāmādipadānupādāne 'pi śaurisaṃbaddhatvānnavameghacchavirmeghaś‍yāmacchaviriti vā viśeṣo niścīyata iti tasyāpi guṇatvam ||</p>
<div type="commentary">
  <p><q>yaditi</q> | saṃśāyakajātīyasya saṃdehajanakatvaṃ nāma dūṣakatābījam | tadyadikutaścidviśeṣādvivakṣitapratītirapratyūhamupapadyate tadā bhavatyeva doṣābhāvaḥ | viśeṣāvagamo viśeṣadarśanaṃ tasyaiva saṃśayavirodhitvāt | mahībhṛta ityādāvapatyaśabdo yadyapi gaurīśabdo 'pi taditaradattapada iti saṃśāyakajātīyo bhavati, tathāpi tacchabdopasthāpita eva vivakṣitaviśeṣe paryavasyannapajahāti doṣatvam | tacchabda eva kathaṃ tamarthamupanayatītyatra tu prakaraṇameva jāgradavasthamasti | meghacchavirityatra tu yadyapi meghapadaṃ ś‍yāmāś‍yāmadattapadatayā saṃśāyakajātīyam, tathāpi prasiddhapadanīlavarṇārthagaurīpadasamabhivyāhārācchabdāntarasaṃnidhirapi viśeṣe niyamayati tadvā chavipadaṃ vā viśeṣe paryavasyati | atra prakaraṇādīnāṃ viśeṣasmṛtihetutvāt | ata eva sūtre bahuvacanādipadānupādānādanupāttāstadetadabhisaṃdhāya vyācaṣṭe—<q>atretyādi</q> | evaṃ navameghacchaviriti cokte yathā niyamenārthapratītirapratyūhā bhavati tathā meghacchavirityukta iti | ata eva kavisamayaprasiddhaviśeṣāvagamasāmagrīsaṃpādanena guṇatvamiti | kathaṃ punaridaṃ kliṣṭasya vaiśeṣikaṃ na bhavati ko vākyabhūtena bhavati | kiṃ tu saṃśāyakatvamāpādayataḥ pratibhāso 'pyuktayuktyā nivartata ityabhimatam | na caivaṃrūpatā kliṣṭavaiśeṣike saṃbhavati | ekasyaiva citrapadasya saṃśayaśaktiriti na vākyārthagāmitā ||</p>
</div> <!-- commentary !-->
<lg type="kārikā" n="1.102">
  <l>yattadviruddhamityuktaṃ viparītaprakalpanam |</l>
  <l>tathābhūtābhidhānena guṇatvaṃ pratipadyate || 102 ||</l>
</lg>
<pb n="096"/>
<p>yathā—</p>
<lg type="udāharaṇa" n="1.102.136">
  <l>‘abhidhāya tadā tadapriyaṃ śiśupālo 'nuśayaṃ paraṃ gataḥ |</l>
  <l>bhavato 'bhimanāḥ samīhate saruṣaḥ kartumupetya mānanām || 136 ||’</l>
</lg>
<p>atra viparītārthakalpanaṃ viruddhatve 'pi saṃdhyarthavigrahārthayoḥ sphuṭabhinnārthatvenābhidhānādguṇatvam ||</p>
<div type="commentary">
  <p><q>yattaditi</q> | evaṃ vastu prakṛtamabhisaṃdhāya vākyaracane tadupamardakavastvantarapraveśo virodhaḥ | yatra dve api vastunī prakṛte vastvantarameva vā prakṛtaṃ tadyathoktarūpābhāve kathaṃ doṣaḥ | tathā hi—abhidhāyetyādau dūtavākye saṃdhivigrahayormitho virodhinorapi vivakṣitaṃ sa doṣaḥ | saruṣaḥ sakrodhasya tava mānanāṃ pūjāṃ śiśupāla icchati | anuśayaḥ paścāttāpaḥ | abhimukhaṃ sotkaṇṭhaṃ mano yasya sa tatheti saṃdhipakṣe | vigrahapakṣe tvanuśayaḥ krodho bhavataḥ sakāśādabhi bhayaśūnyaṃ mano yasyeti nityasāpekṣatvātsamāsaḥ | saruṣo mānanā upayogastadiha nisṛṣṭārthasyobhayopanyāso yadrocate tadvidhīyatāmityabhisaṃdhāya racita iti guṇatvamityubhayavivakṣāpakṣe vyākhyānam | yadā tu śāsanaharo dūtastadodyateṣvapi śastreṣu yathoktavaktāro dūtā bhavantīti nyāyena vigraharthamevābhimataḥ vipakṣasyāpi prarocanā dūtakartavyeti mukhe saṃdhiḥ paryāyabhūto yukta eva | tadidaṃ vyākhyānena sphuṭayati—atreti | saṃdhirūpo 'rthaḥ saṃdhyarthaḥ, vigraharūpo 'rtho vigrahārthaḥ | tayorabhidhānena sphuṭa eva bhinno 'rthaḥ prayojanam | pakṣadvaye 'pi yatprayojanamuktaṃ tadabhiprāyeṇaitavdyākhyānam ||</p>
</div> <!-- commentary !-->
<lg type="kārikā" n="1.103">
  <l>aprayojakamityuktamaviśeṣavidhāyakam |</l>
  <l>svarūpamātre vaktavye tasyāpi guṇateṣyate || 103 ||</l>
</lg>
<p>yathā—</p>
<lg type="udāharaṇa" n="1.103.137">
  <l>‘<note>‘te cā’ kha</note>te 'pyākāśamasiś‍yāmamutplutya paramarṣayaḥ |</l>
  <l>sāgraṃ varṣasahasraṃ sa tapastepe mahāmanāḥ || 137 ||’</l>
</lg>
<p>atrāsiś‍yāmamityākāśaṃ prati, sāgramityanena ca varṣasahasraṃ prati viśeṣānabhidhāne 'pi dūrotpatanaciratapaścaraṇayorupayogavivakṣāyāṃ guṇatvam ||</p>
<pb n="097"/>
<div type="commentary">
  <p><q>aprayojakamiti</q> | tadeva kavibhirupādīyata iti yadabhipretasaṃdhimādhatte | yatra vākyārthapraviṣṭamapi na tathābhāvamāsādayati tadaprayojakamityuktam | tasya yadi viśeṣasvarūpābhidhāne paryavasānena prayogo na tarhi doṣaḥ | tathā hi—ākāśamityādau nātiś‍yāmatārūpaṃ viśeṣamākāśe kāṃcidapi viśeṣamātrāmunmudrayati, ākāśasya sarvadā tadrūpānapāyāt | evamasamagrasya sahasratvābhāvātsāgramityapi na viśeṣādhāyakam | ākāśasahasrayostu yadeva rūpabhāvedanīyamityatraitāvanmātrābhiprāyeṇa nāsti dūṣaṇam, tathāpi nāntarīyakayorabhidhāne kiṃ prayojanaṃ yenānayorguṇabhāvasaṃpattirityata āha—<q>dūra iti</q> | atidūre ś‍yāmatvamadhikaṃ pratibhāti | kṣaṇamātramapi na viratirāsīditi sāgrapadābhiprāyo 'ta eva nātra paunarukt‍yam | tarhi vākyārthe viśeṣādhāyakatvamevānayoriti kathaṃ dūṣaṇatvasaṃbhāvanā | ittham | yasminnanupādīyamāne 'pi nābhimatanyūnatā tatpadamaprayojakam | asti cātra dvayorapi tajjātīyatāyāṃ doṣatvaprasaṅgaḥ | sa prakṛtopayogavivakṣāyāmeva nivartate | sarvathā prakṛtānupayoge dūṣaṇatvānapāyitā | asti cātrocita evopayogo yo vivakṣitumarhatītyāha—<q>vivakṣāyāmiti</q> ||</p>
</div> <!-- commentary !-->
<lg type="kārikā" n="1.104">
  <l>yadavyutpattimaddeś‍yamiti pūrvaṃ nirūpitam |</l>
  <l>mahākavinibaddhaṃ sattadapyatra guṇī bhavet || 104 ||</l>
</lg>
<p>yathā—</p>
<lg type="udāharaṇa" n="1.104.138">
  <l>‘ṣaṇḍeṣūddaṇḍapiṇḍītagarataralanāḥ prāpire yena velā-</l>
  <l>mālambyottālatallasphuṭitapuṭakinībandhavo gandhavāhāḥ || 138 ||’</l>
</lg>
<lg type="udāharaṇa" n="1.104.139">
  <l>‘pātālapratimallagallavivaraprakṣiptasaptārṇavam || 139 ||’</l>
</lg>
<lg type="udāharaṇa" n="1.103.140">
  <l>‘kirantaḥ kāverīlaḍahalaharīśīkarakaṇān || 140 ||’</l>
</lg>
<p>atra tallagallalaḍahalaharīprabhṛtīnāmavyutpattimattvenoddeś‍yatve 'pi mahākavibhiraṅgīkṛtatvādguṇatvam ||</p>
<div type="commentary">
  <p><q>yaditi</q> | saṃdarbhacchāyāvaiṣamyamatra kaṣṭatābījamiti pūrvamuktaṃ tatra yadi samānacchāyaśabdamadhyaniveśanena pratikṣipyate tadā kathaṃ doṣaḥ | tathābhūtānāmeva padānāṃ saṃdarbhanirvāhakatayā mahākavinibaddhamiti | ata eva śabdagamakatayā guṇatvalābhaḥ | uddaṇḍatvena piṇḍītagarāṇāṃ kaṭhoratā | tādṛśānāmapi taralanena praụdhiḥ | uttāle-<pb n="098"/>tyādyanuprāsavatproḍhapadasajātīyameva tallapadam | evaṃ galletyādau boddhavyam | tadidamāha—atra tallagalletyādi ||</p>
</div> <!-- commentary !-->
<lg type="kārikā" n="1.105">
  <l>grāmyaṃ ghṛṇāvadaślīlāmaṅgalārthaṃ yadīritam |</l>
  <l>tatsaṃvīteṣu gupteṣu lakṣiteṣu na duṣyati || 105 ||</l>
</lg>
<p>tatra saṃvīte yathā—</p>
<lg type="udāharaṇa" n="1.105.141">
  <l>‘tasmai himādreḥ prayatāṃ tanūjāṃ yatātmane yojayituṃ yatasva |</l>
  <l>yoṣitsu tadvīryaniṣekabhūmiḥ saiva kṣametyātmabhuvopadiṣṭam || 141 ||’</l>
</lg>
<p>atra tadvīryaniṣekabhūmirityaślīlasyāpi saṃvītatvādguṇatvam ||</p>
<p>yadāha—</p>
<lg>
  <l>‘saṃvītasya hi lokeṣu na doṣānveṣaṇaṃ kṣamam |</l>
  <l>śivaliṅgasya saṃsthāne kasyāsabhyatvabhāvanā ||’</l>
</lg>
<div type="commentary">
  <p><q>grāmyamiti</q> | atra kecidyathāsaṃkhyaṃ vyācakṣate—ghṛṇāvadādīnāṃ trayāṇāṃ krameṇa saṃkhyānagopanalakṣaṇāni doṣatvābhāvabījānīti, tadasat | ghṛṇāvadarthādimātra evāgre pratisaṃbhedatrikamupādāya saṃvyānāditrikasyopadarśanāt | etādṛśayathāsaṃkhyasūcanāyaiva lakṣaṇātikrameṇa ghṛṇāvataḥ prathamamupādānam | tasmātsaṃkhyānamiva saṃkhyānaṃ lokānumatiḥ | kiṃcitpadaṃ duṣṭajātīyamapi loke nopādānāttādrūpyaṃ jahātyeva | prāyeṇa lokānusāri kāvyadarśanaṃ bhavatyataḥ pratisvaṃ bhedatritayasaṃbandhādupapannaṃ yathāsaṃkhyaṃ syādityabhidhāya pūrvakrameṇodāharati—<q>atreti</q> | etena saṃvīteṣvityādikaṃ bahuvacanaṃ vyākhyātam | yathā śivaliṅgasya saṃsthāna ityatra yadyapi mukhyavidhaiva śivaliṅgapadamślīla evārthe, tathāpyavigānenādiprayogayogitvānna vrīḍādānakṣamaṃ tathehāpi taddhīryeti | śivaliṅgetyatra bhagavatsaṃbandhaḥ prayojaka iti tu tulyamatrāpītyāha—<q>taditi</q> | atra hi jagadantaryāmiṇo bhagavatastadvirodhitayā prasiddhirupajīvyā tadupajīvane vrīḍādāyinī pratītiranutthāyinyeva | atraivācāryamataṃ likhati—<q>saṃvītasya hīti | kasyāsabhyatveti</q> | bhāvanā sakalalokasādhāraṇaṃ jñānam ||</p>
</div> <!-- commentary !-->
<p>gupte yathā—</p>
<lg type="udāharaṇa" n="1.105.142">
  <l>‘sudumtyajā yadyapi janmabhūmirgajairasaṃbādhamayāṃbabhūve |</l>
  <l>sa te 'nuneyaḥ subhago 'bhimānī bhaginyayaṃ naḥ prathamābhisaṃdhiḥ || 142 ||’</l>
</lg>
<pb n="099"/>
<p>atra janmabhūmisaṃbādhasubhagabhaginīśabdānāmaślīlārthāntaratve 'pi prathamārthaprabhāvabhāvanāguptatvādguṇatvam ||</p>
<p>yadāha—</p>
<lg>
  <l>‘vastumāhātmyaguptasya padārthasya<note>‘syāvibhāvanāt’ iti pāṭhaṣṭīkānusārī bhavet</note> vibhāvanāt |</l>
  <l>bhaginībhagavatyādi nāsabhyatvena bhāvyate ||’</l>
</lg>
<div type="commentary">
  <p>yasya padasya vyutpattilabhyamarthāntaraṃ grāmyam, yasya vā samabhivyāhāralabhyam, tatra gopanaṃ samādhānabījam | tadubhayaṃ bhavati rụ̄dhervā balavattvaṃ jaladharādiṣviva tathā tātparyonnayanapratibandhena viparītārthatātparyonnayanaparyavasānaṃ vā | yathodāhariṣyamāṇe tathā ca pratīterapratyūhe dūṣaṇatābījābhāvastatra prathamakakṣāpakṣīkaraṇenādyamudāharati | rụ̄dhyupasthāpitaḥ prāthamiko 'rthastasya bhāvo jhaṭiti vākyārthajñānaṃ tasya bhāvanā vāsanā tayā gopanaṃ camatkārārpaṇamatirodhānam | amumevārthamācāryamatena svahastayati—<q>vastumāhātmyeti | avibhāvanāditi</q> | viruddhaṃ vrīḍādāyitayā bhāvanaṃ tasyābhāvāt | tena kvacidyogopādāne 'pi tathābhāvasaṃpattau na doṣaḥ | etadevodāharaṇena sphuṭayati—<q>bhaginīti</q> | etena bhagavatīti pūrvānupāttamudāharaṇaṃ vyākhyātam | dvitīyagopanamaśastārthāntare vyaktībhaviṣyatīti ||</p>
</div> <!-- commentary !-->
<p>lakṣite yathā—</p>
<lg type="udāharaṇa" n="1.105.143">
  <l>‘brahmāṇḍakāraṇaṃ yo 'psu nidadhe bījamātmanaḥ |</l>
  <l>upasthānaṃ karomyeṣa tasmai śeṣāhiśāyine || 143 ||’</l>
</lg>
<p>atra brahmāṇḍopasthānaśabdayorasabhyasmṛtihetutve 'pi anyatra lakṣitatvādguṇatvam ||</p>
<div type="commentary">
  <p>yasya padasyaikadeśo grāmyānugāmī tasya smṛtihetutā | tatra kutraciduktivaicitryādekadeśo jhaṭiti smārakaḥ, kvacittathaiva samudāyaśakt‍yā viparītārthopasthāpanājjhaṭiti svārthaṃ samudāya eva pratipādayati | ādyo dūṣaṇam | dvitīyastu vaijātyābhāvādguṇaḥ | tadevaṃ lakṣaṇaṃ yatrādye grāmyatvaṃ tato 'nyatraiva bahudhā lakṣaṇāttadidamuktam—<q>anyatra lakṣitatvāditi</q> ||</p>
</div> <!-- commentary !-->
<pb n="100"/>
<p>evamaśastādīnāmapi guṇatvam |</p>
<p>yathā—</p>
<lg type="udāharaṇa" n="1.105.144">
  <l>
    <seg type="pāda">‘bhadre māri praśastaṃ vada sadasi mudā nṛtya kṛtye muhūrtaṃ<note>‘muhurte’ kha</note></seg>
    <seg type="pāda">mṛtyo ratnaiścatuṣkaṃ viracaya racayārātrikaṃ kālarātri<note>‘rātre’ kha</note></seg> |</l>
  <l>
    <seg type="pāda">cāmuṇḍe muṇḍamālāmupanaya <note>‘vinayastrāyatāṃ’ kha</note>vinayasvāyatāṃ bhairavīrṣyā-</seg>
    <seg type="pāda">mevaṃ deve bhavānīṃ vadati parijanavyāhṛtistrāyatāṃ vaḥ || 144 ||’</seg>
  </l>
</lg>
<p>atra mārīkṛtyādīnāmaśastārthānāmapi padānāṃ samastamaṅgalāyatanasya bhagavato viśveśvarasya saṃbandhenoktatvādguṇatvam ||</p>
<div type="commentary">
  <p>punarapareṇa prakāreṇa saṃvyānaṃ bhavatītyapraśaste sphorayati | parameśvarasya maṅgalāyatanatvaṃ tatsaṃbandhimātrasyaiva maṅgalībhavananiyamena śāstretihāsādau prasiddhatvāt | taduktam—‘tathāpi smartṝṇāṃ varada paramaṃ maṅgalamasi’ iti | ayaṃ ca prakāro 'praśastārtha eva bhavati | māryādayo mātṛviśeṣāḥ | ārātrikaṃ nīrājanadīpavyāsaṅgapātram | parijanapadaṃ saṃbandhaṃ puṣṇāti ||</p>
<p>dvitīyaṃ gopanaprakāramaśastārthāntaraṃ vyañjayati—</p>
</div> <!-- commentary !-->
<p>yathā vā—</p>
<lg type="udāharaṇa" n="1.105.145">
  <l>‘satpakṣā madhuragiraḥ prasādhitāśā madoddhatārambhāḥ |</l>
  <l>nipatanti dhārtarāṣṭrāḥ kālavaśānmedinīpṛṣṭhe || 145 ||’</l>
</lg>
<p>atra dhārtarāṣṭrāḥ kālavaśānmedinīpṛṣṭhe nipatantītyasyāmaṅgalārthāntaratve 'pi ‘haṃsānahaṃ dhārtarāṣṭrāniti vyapadiśāmi’ iti vakṣyamāṇa<note>‘vākyāntaraguptatvāt’ kha</note>vākyaguptatvādguṇatvam ||</p>
<div type="commentary">
  <p><q>yathā veti</q> | pakṣaḥ patatraṃ parikaraśca | āśā dik pratyāśā ca | madaḥ kṣībatā darpaśca | nipāta āgamanaṃ śastrādihatānāṃ medinīsaṃgatiśca | raṅgamaṅgalāntaḥ svastyayanapravṛttasya sūtradhārasya maṅgalārthādhikāravastuprastāvanaṃ tāvadbuddhipūrvakamatra na saṃbhavati haṃsānahamityādinā tātparyasya niyamitatvāt | svaśaktyā tu padārthāntaramā-

BREAK2
<pb n="101"/>
bhāsayanti padāni doṣatayā na pratibhāsate | tatra vīthyaṅa‍gaviśeṣopakṣepasyāmukhaśarīratvādaucityaniveśa eva sphuṭaṃ kāraṇamityāśayo boddhavyaḥ | aucityavirodho na sārvatrika iti nātiprasaṅa‍ga ||</p>
</div> <!-- commentary !-->
<p><note>‘yathā vā’ ga</note>yathā ca—</p>
<lg type="udāharaṇa" n="1.105.146">
  <l>‘ko 'bhipretaḥ susaṃsthānastasyā iti na niścayaḥ |</l>
  <l>āśāpiśācikaiṣā tu kumārī māṃ variṣyati || 146 ||’</l>
</lg>
<p>atrābhipretasusaṃsthānāśāpiśācikā kumārīti padānāmaśastasmṛtihetūnāmapi lokairanyatra lakṣitatvādguṇatvam ||</p>
<p>ko 'bhipreta ityādau pūrvavadeva vāsanā ||</p>
<p>evaṃ ghṛṇāvadarthādīnāmapi guṇatvam |</p>
<p>tatra ghṛṇāvato yathā—</p>
<lg type="udāharaṇa" n="1.105.147">
  <l>‘padmānyarkāṃśuniṣṭhyūtāḥ pītvā pāvakavipruṣaḥ |</l>
  <l>bhūyo vamantīva mukhairudgīrṇāruṇareṇubhiḥ || 147 ||’</l>
</lg>
<p>atra—</p>
<lg type="udāharaṇa" n="1.105.148">
  <l>‘niṣṭhyūtodgīrṇavāntādi gauṇavṛttivyapāśrayam |</l>
  <l>atisundaramanyattu grāmyakakṣāṃ vigāhate ||’</l>
</lg>
<p>ghṛṇāvadarthāntarasya yathā—</p>
<lg type="udāharaṇa" n="1.105.148">
  <l>‘kāminīgaṇḍanisya<note>‘niḥsyandi’ kha</note>ndabindurindurmato<note>‘rmātarmama’ kha-ga</note> mama |</l>
  <l>anyathā kathametasya jagadudda‍yotinī dyutiḥ || 148 ||’</l>
</lg>
<p>atra rāgātiśayahetubhūtayoḥ kāminīkapolacandramasoḥ svarūpabhāvanāmāhātmyenārthāntarabhāvanā gupteti gaṇḍanisyandabindurityasya ghṛṇāvadarthāntarasyāpi na <note>‘doṣaḥ’ ka-kha</note>doṣatvam ||</p>
<div type="commentary">
<p>athāparaṃ saṃkhyānaprakāraṃ ghṛṇāvadarthe kathayati—<q>yatheti</q> | guṇavṛttivyāpārāśrayeṣvavāntarādipadeṣu prathamata evānyakriyādidharmāṇāmanyatrārope samādhiprādurbhāvā-<pb n="102"/>danutthānaṃ doṣābhāvatvadvāraṃ, tataśca mukhya eva sthāne jugupsādāyitvaṃ pūrvācāryaślokenaiva vyācaṣṭe—<q>atretyādi</q> | guṇagrastatvamabhipretyātiśayasaṃpattau prakṛtaucityātkapolasyaiva pratibhāsastadidamuktam—<q>rāgātiśayahetubhūtayoriti</q> | tathā ca jagannayanānandabhūtasya niḥśeṣitāśeṣatamasaścandramaso yadidamabhipretakāminīkapolalāvaṇyabindumātratayā bhānaṃ taducitameveti ||</p>
<p>prācyānāmeva vāsanāmabhisaṃdhāya smṛtihetumudāharati—</p>
</div> <!-- commentary !-->
<p>ghṛṇāvatsmṛtiheturyathā—</p>
<lg type="udāharaṇa" n="1.105.149">
  <l>‘vipūyaraśanāvantaḥ palāśāṣāḍhadhāriṇaḥ |</l>
  <l><note>‘brahmavarcasinaḥ’ iti pāṭhaṣṭīkānusārī</note>brahmavarcasvino yānti dvijapogaṇḍakā ime || 149 ||’</l>
</lg>
<p>atra vipūyapalāśabrahmavarcasapogaṇḍaśabdānāṃ ghṛṇāvatsmṛtihetutve 'pyanyatra<note>‘pyatra’ ka-kha</note> lakṣitatvādadoṣatvam ||</p>
<div type="commentary">
  <p><q>yatheti</q> | āṣạ̄dho daṇḍa; | <q>brahmavarcasina iti</q> | ‘brahmahastibhyāṃ varcasaḥ’ iti samāsāntastato matvarthīya iniḥ | pogaṇḍo bālaḥ ||</p>
  <p>evamanyaprakāramapi saṃkhyānādikaṃ svayamunneyamityāha—</p>
</div> <!-- commentary !-->
<p>evama<note>‘nyatra’ ka</note>nyadapi draṣṭavyam | atra ca—</p>
<lg type="kārikā" n="1.106">
  <l>kiṃcidāśrayasaṃbandhāddhatte śobhāmasādhvapi |</l>
  <l>kāntāviloca<note>‘lokane’ ka</note>nanyastaṃ malīmasamivāñjanam || 106 ||</l>
</lg>
<p>tadyathā—</p>
<lg type="udāharaṇa" n="1.106.150">
  <l>
    <seg type="pāda">‘antraprotabṛhatkapālanalakakūrakvaṇatkaṅa‍kaṇa-</seg>
    <seg type="pāda">prāyapreṅkhitabhūribhūṣaṇaravairāghoṣayatyambaram |</seg>
  </l>
  <l>
    <seg type="pāda">pītaccharditaraktakardamaghanaprāgbhāraghorollasa-</seg>
    <seg type="pāda">vdyālolastanabhārabhairavavapurdarpoddhataṃ dhāvati || 150 ||’</seg>
  </l>
</lg>
<p>atrāśrayasya bībhatsaraso citatvādadoṣatvam<note>‘doṣaḥ’ ka-kha</note> ||</p><pb n="103"/>
<div type="commentary">
  <p><q>evamiti</q> | anityo 'yaṃ doṣaḥ | tena yatra doṣatā nāsti tatra viṣaye rasaprakāśasāmagryābhantarbhāvātkathaṃ na guṇatvam | antarbhāvaśca dvidhā—prayogaviṣayaucityena vā, vāganubhāvaucityena vā | tatra prathamaṃ darśayati—<q>kiṃciditi</q> | yathāñjanasya nāñjanavallyādisaṃgatatvena śataśo bhāvyamānasyāpyuddīpanavibhāvanā | bhavati tu kāntāvilocanacumbitayānusaṃdhīyamānasya | tathāpadasyāpi viṣaye 'tadviṣaye ca prayujyamānasya | tadetavdyācaṣṭe—<q>atrāśrayasyeti</q> |</p>
</div> <!-- commentary !-->
<lg type="kārikā" n="1.107">
  <l>saṃniveśavaśātkiṃcidviru<note>‘durukta’ ga</note>ddhamapi śobhate |</l>
  <l>nīlaṃ palāśamābaddhamantarāle srajāmiva || 107 ||</l>
</lg>
<p>tadyathā—</p>
<lg type="udāharaṇa" n="1.107.151">
  <l>
    <seg type="pāda">‘antraiḥ kalpitamaṅa‍galapratisarāḥ strīhastaraktotpala-</seg>
    <seg type="pāda">vyaktottaṃsabhṛtaḥ <note>‘pinaddhaśirasā’ ga</note>pinahya sahasā hṛtpuṇḍarīkasrajaḥ |</seg>
  </l>
  <l>
    <seg type="pāda">etāḥ śoṇitapaṅa‍kakuṅa‍kumajuṣaḥ saṃbhūya kāntaiḥ piba-</seg>
    <seg type="pāda">ntyasthisnehasurāḥ kapālacaṣakaiḥ prītāḥ piśācāṅa‍ganāḥ || 151 ||’</seg>
  </l>
</lg>
<p>atra śrṛṅa‍gāriṇo hi jagadapi śrṛṅa‍gāramayaṃ paś‍yantīti bībhatsarase 'pi <note>‘mārdavena’ ka</note>mādhavenāntrādiyadānāmantarāleṣu niveśitānāṃ maṅa‍galapratisarādipadānāmadoṣaḥ ||</p>
<div type="commentary">
  <p>dvitīyamantarbhāvaprakāraṃ vyutpādayati—<q>saṃniveśavaśāditi</q> | saṃniveśo vāganubhāvaḥ | aucityākṛṣṭapadaghaṭanā tadvaśatvaṃ tadākṛṣṭatvamata eva virodhisaṃgatatayā vijātīyayorapyaucitīvaśena kāntiviśeṣonmīlakatvāt patrapuṣpavyatikarajamālāsādṛśyaṃ darśayati—<q>nīlamiti</q> | antrairityādau pratyutpannadoṣonmattapretāṅa‍ganāvalokasya mādhavasyālambanoddīpanavibhāvādiprakarpe bībhatsarasotsekastāvadupapannaḥ | yastvayamakasmādeva maṅa‍galādipadānāṃ śṛṅa‍gārānuyāyināmiha niveśaḥ sa kathaṃ doṣabhāvādapanetavyaḥ, kathaṃ vā guṇatvamāsādayitavyamityato hetugarbhaṃ vyācaṣṭe—<q>atra śrṛṅa‍gāriṇa iti</q> | śrṛṅa‍gāravāsanāniviṣṭaḥ śrṛṅa‍gārī | tathā ca pūrvaṃ bībhatsarasānvaye 'pi prakṛta śrṛṅa‍gārabhaṅa‍go mā bhūdityetadarthameva kavinā ‘mama hi’ ityādinā pratijñāya ‘līneva’ ityādivāsanādṛḍhatvamupapāditam | ata eva pratipadaṃ rūpakamāviṣṭābhiprāyamevaṃ śrṛṅa‍gāramayaṃ śrṛṅa‍gārāṅa‍ga-<pb n="104"/>tayā rasatāpannam | upapadyate ca taccittasya sādṛś‍yamātreṇa tadrūpatānusaṃdhānam | tataśca kathaṃ noddīpanatā vastusattvasyānupayogitvāt | ata eva sūtritasya bībhatsasya prakṛtena bādhāt prakṛtārthānupoṣa iti ||</p>
  <p>nanu kathamuddeśe caturviṃśatidhetyuktam | doṣā hi pūrvaṃ ṣoḍaśaiva vibhaktā ityata āha—</p>
</div> <!-- commentary !-->
<lg type="kārikā" n="1.108">
  <l>aślīlāderamī bhedā bhidyante yattridhā tridhā |</l>
  <l>bhavanti nava tenaite pūrvoktā daśa pañca ca || 108 ||</l>
</lg>
<lg type="kārikā" n="1.109">
  <l>caturviṃśatirityeṣā proktā padasamāśrayā |</l>
  <l>samāsātpū<note>‘pūrvadiṣṭānāṃ’ kha</note>rvanirdiṣṭadoṣāṇāṃ guṇaklṛptaye<note>‘kalpanā’ ga</note> || 109 ||</l>
</lg>
<lg type="kārikā" n="1.110">
  <l>ityetatpadadoṣāṇāmadoṣatvamudīritam |</l>
</lg>
<div type="commentary">
  <p><q>aślīlāderiti</q> | nigadavyākhyātam | <q>caturviṃśatirityeṣeti</q> | ā daśabhyaḥ saṃkhyā saṃkhyeye bartate, tataḥ saṃkhyāne saṃkhyeye cābhidhānāt kevalasaṃkhyānavacanatvena gavāṃ viṃśatiritivatpadasamāśrayetyupapannam |</p>
</div> <!-- commentary !-->
<lg type="kārikā" n="1.110">
  <l>idānīṃ vākyadoṣāṇāṃ guṇatvamabhidhīyate || 110 ||</l>
</lg>
<div type="commentary">
  <p>kramaprāptavākyadoṣaguṇībhāvavyutpādanamavatārayati—<q>idānīmiti</q> ||</p>
</div> <!-- commentary !-->
<lg type="kārikā" n="1.111">
  <l>tatra śabdavihīnasya vivakṣāvaśataḥ kvacit |</l>
  <l>nisargasundaratvena guṇatvaṃ parikalpyate || 111 ||</l>
</lg>
<p>yathā—</p>
<lg type="udāharaṇa" n="1.111.152">
  <l>‘ākṣipantyaravindāni mugdhe tava mukhacchavim |</l>
  <l>kośadaṇḍasamagrāṇāṃ kimeṣāṃ khalu duṣkaram || 152 ||’</l>
</lg>
<p>atra ‘na lokāvyayaniṣṭhākhalarthatṛnām’ iti kartṛkarmaṇoḥ ṣaṣṭhīpratiṣedhe kimeṣāṃ<note>‘ṣāmasti’ ga</note> duṣkaramityapabhāṣaṇe 'pi saṃbandhamātravivakṣāto guṇatvam |</p>
<p>yadāha—</p>
<lg>
  <l>‘idaṃ hi śāstramāhātmyadarśanālasacetasām |</l>
  <l>apabhāṣaṇavadbhāti na ca saubhāgyamujjhati ||’</l>
</lg><pb n="105"/>
<p>yasya vastuno nānārūpāṇi vijātīyarūpāṇi tatra tadrupavivakṣāvaicitryācchabdacaicitryaṃ saṃgacchata iti doṣatvābhāvaḥ | evaṃ rūpatā <note>śabdahīnadoṣodāharaṇabhūte ‘nīrandhraṃ gaditavati’ ityādau</note>gamitavatītyādau kadāpi nāstītidoṣarūpataiṣā | kvacitpunarasti rūpāntaramityāha—<q>kvaciditi</q> | bhavatvevam | guṇatvaṃ tu kathamityata āha—<q>nisargeti</q> | niyatarūpavivakṣā hi mahākavīnāṃ na lāvaṇyamanusaṃdhāya bhavitumarhati | tathāhi—ākṣipantītyādau eṣāṃ duṣkaramityatra khalarthayoge ‘na lokāvyayaniṣṭhākhalarthatunām’ ityanena ṣaṣṭhīpratiṣedhādeṣāmiti kathaṃ ṣaṣṭhīti duṣṭajātīyatāmādāya śeṣarūpaviśeṣavivakṣā samādhānahetuḥ | asti hi ṣaṣṭha‌‍yarthasya saṃbandhasya dvarūpyam—saṃbandhasāmānyaṃ viśeṣaśca janyajanakabhāvādiḥ | tatra saṃbandhaviśeṣavihitaṣaṣṭhīmupādāya ‘na loka—‘ ityādinā niṣedhaḥ | saṃbandhasāmānyarūpamupādāya ṣaṣṭhī kena vāryate | ayameva saṃbandhaḥ śeṣa ityucyate | evaṃ tāvanna doṣatvam | yathā koṣasamagrāṇāṃ rājñāṃ vipakṣaśrīharamupadiś‍ya yatkimapi saṃbandhimātrameva na duṣkaraṃ tathā padmānāmiti samarthayāmahe | kathamanyathā durāpatvadvadanaśrīharaṇamiti prakṛtapoṣalābhādguṇatvamatisulabhaṃ tadetavdyācaṣṭe—<q>atreti</q> | nanu saṃbandhamātravivakṣāyāṃ doṣatā mā bhūt, guṇatvaṃ tu kathamiti yathoktamabhisaṃdhāya paramataṃ likhati—<q>idaṃ hīti</q> | śāstramāhātmyaṃ vidhiniṣedhayoḥ parasparāsaṃkīrṇaviṣayatvam ||</p>
</div> <!-- commentary !-->
<lg type="kārikā" n="1.112">
  <l>yatnaḥ saṃbandhanirjñānahetuḥ ko 'pi kṛto yadi |</l>
  <l>kramalaṅa‍ghanamapyāhurna doṣaṃ sūrayo yathā || 112 ||</l>
</lg>
<lg>
  <l>bandhutyāgastanutyāgo deśatyāga iti triṣu |</l>
  <l>ādyantāvāyatakleśau madhyamaḥ kṣaṇikajvaraḥ ||</l>
</lg>
<p>ādyantau madhyama iti saṃbandhanirjñānahetorvidhānānna śābdakramalaṅa‍ghanaṃdoṣaḥ | vaktuśca bandhutyāgadeśatyāgayostanutyāgādga‍rīyastvenābhimatatvādityarthakramalaṅa‍ghanasyāpi guṇatvam ||</p>
<div type="commentary">
  <p><q>yatna iti</q> | kramabhraṃśe hi yathābhimatānvayapratītipratyūho dūṣakatābījam | tadyadi kutaścidviśeṣādaskhalitaiva pratītirupajāyate tadā bījābhāvena tathābhāvo nivartata eva | sa ca viśeṣaḥ pratipadamanukramituṃ na śakyate iti ko 'pi yatna iti sāmānyena pratipāditam | so 'yaṃ śabdakramalaṅa‍ghanāpavādaḥ | arthakramalaṅa‍ghane tvabhi-<pb n="106"/>prāyaviśeṣaḥ | tathā hi—bandhutyāga ityādau bandhutyāgatanutyāgadeśatyāgānkameṇoddiś‍ya tathaivānudeśo 'pyarhati na tvādimamuddiś‍ya tato 'ntyastato madhya iti uddeśānudeśalakṣaṇaśāstrakramabhraṃśajātīyatve 'pi saṃbandhajñānahetuyatnakaraṇādadūṣaṇatvaṃ vyavasthāpyate | yatnaścāyameva yadādipadairullekhaḥ | tāni hi tattatsthānaviśeṣagāmina eva pratītimupajanayanti | avaś‍yaṃ cānena krameṇātra vaktumucitaṃ tanutyāgasya vijātīyatāvivakṣayā pṛthageva vaktumarhatvāt | evaṃ cānupapattirloke bandhutyāgāpekṣayā śarīratyāgasyātikṛcchratvena prasiddhiḥ | ataśca ‘madhyama āyatakleśa ādyantau kṣaṇikajvarau’ iti vacanamucitamiti ārthakrabhamabhraṃśaḥ kathaṃ na bhavati tatrāha—<q>vaktuśceti</q> | abhimata<note>‘matatvādi’ iti syāt</note>mityanenābhiprāyaviśeṣo 'pavādahetuḥ—‘yathāruci yathārthitvaṃ yathāvyutpatti bhidyate | ābhāso vyartha ekasminnanusaṃdhānasādhitaḥ ||’ ita nyāyādupapannamevaitaditi ||</p>
</div> <!-- commentary !-->
<lg type="kārikā" n="1.113">
  <l>virūpasaṃdhi yatpūrvaṃ visaṃdhi ca nirūpitam |</l>
  <l>na ca durvacake prāyaḥ pragṛhyādau ca duṣyati || 113 ||</l>
</lg>
<p>tatra durvacake virūpasaṃdhiryathā—</p>
<lg type="udāharaṇa" n="1.113.153">
  <l>‘jayanti varṣāsviti bhargadurgayoḥ sudurvacā durvacakaprayuktayaḥ |</l>
  <l>abheṇnageḍje khamapograbhograrugdhruḍ‌bhramabruṇmukhi sadhryagedhi naḥ || 153 ||’</l>
</lg>
<p>atrottarārdhasya virūpasaṃdhitve 'pi durvacakatvena kalāvidbhirāddatatvādguṇatvam |</p>
<p>yadāhuḥ—</p>
<lg type="udāharaṇa" n="1.113.154">
  <l>‘śukastrībālamūrkhāṇāṃ mukhasaṃskārasiddhaye |</l>
  <l>prahāsāya ca goṣṭhīṣu vācyā durvacakādayaḥ || 154 ||’</l>
</lg>
<p>pragṛhyādau vigatasaṃdhiryathā—</p>
<lg type="udāharaṇa" n="1.113.155">
  <l>‘kamale iva locane ime anubadhnāti vilāsapaddhatiḥ |</l>
  <l>sa ito 'bdaṛtāvṛtapriyo na ṛcastvaṃ na yajūṃṣi ūhase || 155 ||’</l>
</lg>
<p>atra visadheḥ pragṛhyādihetukatvādguṇatvam |</p><pb n="107"/>
<p>yadāha—</p>
<lg type="kārikā" n="1.114">
  <l>na saṃhitāṃ vivakṣāmītyasaṃdhānaṃ padeṣu yat |</l>
  <l>tadvisaṃdhīti nirdiṣṭaṃ na pragṛhyādihetukam || 114 ||</l>
</lg>
<div type="commentary">
  <p><q>virūpeti</q> | virūpo durvacako visaṃdhirvigataṃ saṃhitākāryaṃ durvacake kalāviśeṣarūpatayānumate saṃhitākāryaniyamaḥ | dvitīye kutrādūṣaṇamityāha—<q>pragṛhyādāviti</q> | pragṛhyaṃ ‘īdūdevddivacanaṃ pragṛhyam’ ityādinā yatra pragṛhyasaṃjñā vihitā, ādigrahaṇādvināpi pragṛhyasaṃjñayā yatra prakṛtibhāvavidhānaṃ tathodāhariṣyate | yatra vā vaktuḥ khedādinā vicchidya pāṭhe viratirbhavati | yathā—kā ekaśiroruheti | tadevaṃ durvacakapragṛhyādi yathāsaṃkhyaṃ virūpavisaṃdhivigatasaṃdhānayorapavādakāraṇe ityāha—<q>atreti</q> | prayujyanta iti prayuktayo durvacakāśca tāḥ prayuktayaśceti durvacakaprayuktaya iti karmadhārayaḥ | sudurvacā iti anyenoccārayitumaśakyāḥ | svayameva kaviḥ pratijñāya uttarārdhe durvacakānyāha—<q>ameḍityādi</q> | he nageḍje parvatarājaputri, khamākāśaṃ bheḍ bhānāṃ nakṣatrāṇāmīḍīśvaraścandraḥ so 'vidyamāno yatra | tirodhānādasatkalpanā candramasaḥ | kena punastirodhānamityākāṅa‍kṣāyāṃ dvitīyaṃ viśeṣaṇam—<q>apogreti</q> | apagatogradīptirbha ugrarucirādityastadīyadrohakāriṇo 'bhrapadavācyā meghā yatra | apsu rohatītyabruṭ padmaṃ tadvanmukhaṃ yasyā iti devīsaṃbodhanam | cedīdṛśaṃ tarhi sadhryaṅ sahacaro bhavāsmākamiti gauryā uttaram | kalārūpatvena virūpasaṃdhānasya guṇatvamityāha—<q>kalāvidbhirādṛtatvāditi | kamale ive</q>tyādāvudāharaṇatvānnaikaḥ ślokārdhaḥ | pūrvārdhe kamale ityāditritayaṃ pragṛhyasaṃjñodāharaṇam | uttarārdhe vinaiva pragṛhyasaṃjñāṃ prakṛtibhāvavidhānaṃ yatra tattritayodāharaṇam | tathāhi—<q>abdaṛtāviti</q> | ‘na ṛca’ iti ca ‘ṛtyakaḥ’ ityanena prakṛtibhāvaḥ | yajūṃpi ūhasa iti 'iko 'savarṇe śākalyasya hrasvaśca’ ityanena | aparamādipadagrāhyaṃ pūrvamudāhṛtam | atrāpi sa iti voddhavyam | tadetacchāstrānumatamapi ghaṭanāsauṣṭavena niveśanīyam | na tvanyathā | uktaṃ ca pūrvameva yatpragṛhyādihetukamapi nāsakṛtprayoktavyamiti ||</p>
</div> <!-- commentary !-->
<lg type="kārikā" n="1.115">
  <l>anukampādyatiśayo yadi kaścidvivakṣyate |</l>
  <l>na doṣaḥ punarukte 'pi pratyuteyamalaṃkriyā || 115 |</l>
</lg>
<pb n="108"/>
<p>yathā—</p>
<lg type="udāharaṇa" n="1.115.156">
  <l>‘hanyate sā varārohā smareṇākāṇḍavairiṇā |</l>
  <l>hanyate cārusarvāṅa‍gī hanyate mañjubhāṣiṇī || 156 ||’</l>
</lg>
<p>atra hanyate hanyata iti śabdapunaruktaṃ cārusarvāṅa‍gī varārohetyarthapunaruktaṃ tadubhayamapyanukampādyatiśayavivakṣāyāmadoṣa iti guṇatvam ||</p>
<div type="commentary">
  <p><q>anukampeti</q> | saṃbhramādau yāvadbodhamityādinā padadvirukt‍yāderanumatatvānna doṣatvam | abhiprāyavyañjananaiyatyena prakṛtipoṣānuguṇatayā guṇatvam | tathāhi—hanyata ityādau hanyata iti yadyapyabhidheyatātparyamiti śabdapunaruktajātīyaṃ bhavati, yadyapi ca varārohetyabhidhāya cārusarvāṅa‍gītyabhinnābhidheyatātparyaṃ paryāyarūpatvādarthapunaruktajātīyam, tathāpi virahavedanādūnāyāmanukampātiśayādasakṛdupādānamahirahirbudhyasveti lokānusārāt | anukampābhayādyasya hi tādṛśī padadviruktirabhiprāyaviśeṣārthaniṣpāditayā guṇakakṣādhirohaṇakṣamaivetyāśayavānvyācaṣṭe—<q>tadubhayamapīti</q> ||</p>
</div> <!-- commentary !-->
<lg type="kārikā" n="1.116">
  <l>padānāṃ vyutkamo yatra krameṇa vyutkameṇa vā |</l>
  <l>tavdyākīrṇaṃ vidustasya na doṣaḥ kvāpi tadyathā || 116 ||</l>
</lg>
<lg type="udāharaṇa" n="1.116.157">
  <l>‘jugupsata smainamaduṣṭabhāvaṃ maivaṃ bhavānakṣatasādhuvṛttaḥ |</l>
  <l>itīva vāco nigṛhītakaṇṭhaiḥ prāṇairarudhyanta maharṣisūnoḥ || 157 ||’</l>
</lg>
<p>atra ‘mā sma jugupsata’ iti vaktavye ‘jugupsata smainamaduṣṭabhāvaṃ maivam’ iti padavyatikramasya ‘vyaste 'pīcchanti kecit’ iti luṅlaṅorviśeṣalakṣaṇatvādguṇatvam ||</p>
<div type="commentary">
  <p><q>padānāmiti</q> | ekasmin vākye padānāmucitasaṃniveśaviparyāsaḥ kramabhraṃśaḥ | sa dvidhā bhavati—pūrvāparabhāvaniyatānāṃ tādṛśakramapracyāvanena vā | yathā bahutṛṇamityanyo 'rthaḥ, tṛṇaṃ bahvityanyaḥ | pūrvāparaniyamaśūnyānāmiti tādṛguccāraṇaviparyāsena vā | yathā kapālamanulimpati, dukūlaṃ paridadhātītyatra kramaniyamo 'bhimataḥ | anulimpati kapālam, paridadhāti vastramityapi kṛtena tasyaivārthasya lābhāt | yadā tu kapālaṃ paridadhāti dukūlamanulimpatīti kriyate tadā bhavati saṃnidhiviparyāsastadetavdyākīrṇasaṃkīrṇayostulyaṃ, tadidamuktam—<q>krameṇa vyutkrameṇa vā</q> | nanu ‘smotare <pb n="109"/>laṅ ca’ ityanena māśabdāduttaraṃ yatra smaśabdaprayogastatra luṅlaṅorvidhāne padakramaniyamaḥ kṛtastatkathaṃ sma mameti prayukte so 'rthaḥ pratyetavya ityata āha—<q>vyasta iti</q> | viśeṣeṇa lakṣyata iti viśeṣaṇalakṣaṇaṃ tasya bhāvastattvam ||</p>
</div> <!-- commentary !-->
<lg type="kārikā" n="1.117">
  <l>paryāyeṇa dvayoryatra vākyaṃ praśnottarādiṣu |</l>
  <l>saṃkīrṇaṃ tanna doṣāya vākovākyavido viduḥ || 117 ||</l>
</lg>
<p>yathā—</p>
<lg type="udāharaṇa" n="1.117.158">
  <l>
    <seg type="pāda">‘bāle nātha vimuñca mānini ruṣaṃ roṣānmayā kiṃ kṛtaṃ</seg>
    <seg type="pāda">khedo 'smāsu na me 'parādhyati bhavānsarve 'parādhā mayi |</seg>
  </l>
  <l>
    <seg type="pāda">tatkiṃ rodiṣi gadgadena vacasā kasyāgrato rudyate</seg>
    <seg type="pāda">nanvetanmama kā tavāsmi dayitā nāsmītyato rudyate || 158 ||’</seg>
  </l>
</lg>
<p>atra saṃkīrṇatve 'pi vākovākyatvānna doṣaḥ ||</p>
<div type="commentary">
  <p><q>paryāyeṇeti</q> | yatra vākyaikavākyatāyāmavāntaravākyeṣu parasparapadārthapraveśena yathābhimatasaṃsargapratītiḥ skhalitā bhavati tatra saṃkaro dūṣaṇam, pratīteraskhalane tu na doṣaḥ | skhalanaṃ cānekavaktṛkaparyāyapravṛttavākyāvayavamiśraṇena bhavati | tadapi miśraṇaṃ praśnottararūpamanyādṛśaṃ vā bhavatītyāha—<q>praśnottarādiṣviti</q> | viṣayasaptamīyam | vākye vākyaṃ vākovākyaṃ pṛṣodarāditvātsādhu | tatra praśnottarādirūpaṃ vākovākyamudāharati—<q>bāle iti</q> | atra ‘bāle vimuñca māṃ prati ruṣam’ iti prathamapraśnavākyam | ‘nātha roṣānmayā kiṃ kṛtam’ iti tādṛśamevottaravākyam | tatra bāle iti vākyapratīkānantarameva nātheti vākyāntarapratīkasya nirdeśaḥ saṃkīrṇajātīyatāmākārayitumudyataḥ praśnottaraprabhāvādapodyate | saṃkīrṇayorapi vākyayoḥ paryāyanirdeśe bhavatyeva vākovākyamiti cet, na | vyatikarasyābhiprāyaviśeṣavyañjakatayā camatkārakāritvena vijātīyatvāt | ata eva guṇatvam | tathā hi bāle iti padaṃ paracittānabhijñāyāḥ kṣudrasahacarīvacasi viśvāsabhājaḥ sopālambhaṃ saṃbodhanamāviṣkaroti | etadākarṇyānantarameverṣyākaṣāyakāminīvacanamucitamiti nātheti saṃbodhanaṃ sābhiprāyam, prabhurasi na punarasmāsu dattāśayo na vā svādhīnatāsaubhāgyabhāgiti vivakṣitatvāt | evamuttaratra svayamunneyam | upalakṣaṇaṃ ca dvayoriti ekasyāpi vaktuḥ prahelikādau tadvidyaviṣaye tadābhāṣaṇasyocitatvāt | vijātīyavākyadvayasaṃdaṃśapatita-<pb n="110"/>pade kimidamanenānvīyate 'nena veti saṃdehasaṃkīrṇatāsaṃśayo 'pi saṃkaramadhyāsīna eveti guravaḥ | ayameti putro rājñaḥ puruṣo 'pasāryatāmityatra rājapadaṃ saṃdaṃśapatitaṃ kiṃ pūrveṇātha pareṇānvīyata iti saṃdihyate | rājagokṣīrādau dvayenānvayo gopadasya niścita iti ||</p>
</div> <!-- commentary !-->
<lg type="kārikā" n="1.118">
  <l>prakṛtisthādibhedena grāmyādibhirathāpi yā |</l>
  <l>apadaṃ tasya cānujñā bhāṣācitre vidhīyate || 118 ||</l>
</lg>
<p>yathā—</p>
<lg type="udāharaṇa" n="1.118.159">
  <l>
    <seg type="pāda">‘hā to jo jjaladeu naiva madanaḥ sākṣādayaṃ bhūtale</seg>
    <seg type="pāda"><note>‘tā kiṃ’ ga; paraṃtu ‘takkim’ iti bhavet</note>tatkiṃ dīsaï saccamā hatavapuḥ kāmaḥ kila śrūyate |</seg>
  </l>
  <l>
    <seg type="pāda"><note>‘pacchā ai’ iti ṭīkāsaṃmatamukhyapāṭhaḥ</note>ai dūe kialeu bhūtapatinā gaurīvivāhotsave</seg>
    <seg type="pāda">aiseṃ sacca ji bollu hastakaṭakaḥ kiṃ darpaṇenekṣyate || 159 ||’</seg>
  </l>
</lg>
  <p>atra grāmyaḥ praṣṭā nagaramāgato rājānaṃ dṛṣṭvā grāmyaiḥ prakṛtisthaireva vā padaiḥ prākṛtena pṛcchati—‘hā to jo jjaladeu’ iti | nāgaraśca tamanujighṛkṣurupanāgaraiḥ komalairvā padaiḥ savakrokti pratyācaṣṭe—‘naiva madanaḥ sākṣādayaṃ bhūtale’ iti | atha grāmya āhitapratibhaḥ pūrvapadānurodhādardhaprākṛtenaiva grāmyopanāgaraiḥ prakṛtisthakomalairvā padaistamupālabhate—‘tatkiṃ dīsaï saccamā hatavapuḥ kāmaḥ kila śrūyate’ iti | atha nāgaro jñātatatprāvīṇyaḥ<note>‘ṇyastatpadā’ ka-kha</note> pādānurodhādeva ardhaprākṛtena grāmyopanāgaranāgaraiḥ prakṛtisthakomalakaṭhorairvā padaiḥ samādhatte—‘ai dūe kialeu bhūtapatinā gaurīvivāhotsave’ iti | atha grāmyaḥ ślokasamāpteḥ pādasya taduttarasya cānurodhādgrāmyāṇi prakṛtisthāni vā tricaturāṇi padāni prākṛte nok‍tvā pādārdha eva tiṣṭhati—‘aiseṃ sacca ji bollu’ iti | atha nāgaro jitakāśī grāmyo-<pb n="111"/>panāgaranāgaraiḥ prakṛtisthakomalakaṭhorairvā padaiḥ ślokamuttaraṃ ca pūrayati—'hastakaṭakaḥ kiṃ darpaṇenekṣyate’ iti | tatra ca prākṛtānāṃ sarveṣāmapi grāmyatvam | praṣṭuḥ saṃskṛtapadeṣu vapurityupanāgaraṃ śeṣāṇi grāmyāṇi, prativaktuśca hastavivāha gaurīpadāni grāmyāṇi, bhūtapatineti nāgaram, śeṣāṇyupanāgarāṇi | tadidamīdṛśi prameye tathaivopakramādetanna duṣyati ||</p>
<div type="commentary">
  <p><q>prakṛtistheti</q> | ‘vibhinna-’ ityādāvapadalakṣaṇasūtre ṣaṇṇāmiti vyatikara ekatvena nābhipretaḥ | api tu grāmyāditrikasya vā prakṛtisthāditrikasya veti vikalpenopanyāsaprayojanamanujñāsaṃpattistena doṣatābhāvaguṇībhāvau pratipāditau | viṣayaṃ darśayati—<q>bhāṣācitra iti</q> | saṃskṛtādivyatikarasyāpadatvenābhipretatvāt saṃskṛtādayo grāmyādayaḥ prakṛtisthādayaśca bhāṣāśabdenābhimatāḥ | yathā hi—nānāvarṇārabdhamālekhyacitraṃ yathā vā bhinnaprakāratantunirvātaḥ paṭaścitrapaṭastathā nānābhāṣābhirārabdhaṃ kiṃcitkāvyaṃ citramucyate | citramāścaryaṃ tatkāri ca citram | tena rūpadvayasaṃpattau yuktipoṣaḥ syādevaṃ yathaucityākṛṣṭanānābhāṣāvyatikarajamekaṃ saṃbhavatītyāśaṅkya/ saṃkṣepātsarvaṃ bhāṣāsaṃkaramevodāharati—<q>yatheti</q> | saṃkaramācitīṃ ca vyākhyānena sphuṭayati—<q>atra grāmya iti</q> | grāmavāsī kiṃcivdyutpannaśca | grāmyāśca nagaravastunyadbhutacamatkāravanto jijñāsavaśca bhavantīti jātiḥ | tatra rājānaṃ dṛṣṭveti adbhutavastukathanena camatkāraḥ | pṛcchatīti jijñāsā bahumāna ādaraścamatkāreṇaiva | yadvā yānpṛcchati teṣveva bahumāno dhanyāste ye nāmagotrādikametasya jānantaḥ satatamenamavalokyanta ityāśayāt | prastutagrāmyaprakṛteścāsya prākṛtapadaireva praśno yogyaḥ | tadetatsarvamādarśayituṃ praśnaṃ pṛthakkṛtya darśayati—<q>hā to ityādi</q> | ‘hā to’ iti mahārāṣṭrabhāṣāyāṃ praśnakākurayaṃ sa ityarthe | sa iti yo nāmaitannagaranāyakatvenāsmadgrāme 'pi vahuśo vikhyātakīrtiriti camatkāraḥ | <q>jo jjaladeu iti</q> | jijñāsāsāmānyataśca nagarasaṃcariṣṇujanagocaro 'yaṃ praśnaḥ | atra sarvāṇyeva padāni nātihīnapātre grāmye prakṛtibhavānyapabhraṃśapadāni deśīpadatvena sarveṣāṃ grāmyatā | ‘hā to’ ityanena svarakṛtagauravam | ‘jo jjaladeu’ ityekasaṃyogavarṇāpāditagauravaṃ ca prakṛtisthaṃ tadatra prākṛtagrāmyayoraucityākṛṣṭam | prakṛtisthe tu naucityamupayujyate | api tu saṃdarbhārambhastena prakrānta iti vivakṣitam | adhikasya praṣṭavyasyābhāvādetatpraśnānantaramevottarāvasaraḥ | tataśca nānaucityam | praśno-<pb n="112"/>ttaropanyāso hi prakṛtyaiva ca nāgarakā grāmyamatavirodhino vakroktirasikā bhavanti | yadi tasya grāmye jaghanyabuddhiḥ kimityuttarameṣa dāsyatītyata uktam—<q>anujighṛkṣuriti</q> | sabahumānaṃ pṛcchati | grāmye yasya dayā tadānīmāsīt | jijñāsānivartakrajñānajananamanugrahaḥ | yadyapi nāgarasya nāgarāṇi padāni prayoktu<note>‘marhāṇi’ iti syāt</note>marhanti, tathāpi grāmyānugrahe kartavye tadbodhayogyamevābhimataṃ na tu nāgarakatvam | tarhi grāmyaireva kuto na bravītītyapi na vācyam | sahasaiva tathākaraṇe grāmyamatavirodhaḥ | api tūpanāgarakarūpabhaṅa‍gaprasaṅa‍gāt, tato madhyamānyupanāgarāṇi prayogayogyānītyāha—<q>upanāgarairiti</q> | svabhāvata eva prākṛtaprakṛtisthānāṃ saṃskṛtaprakṛtisthānāṃ prauḍhatvaṃ bhavati | tena yadyapi grāmyaprayuktajātīyānyeva saṃdarbhaikarūpatāsidhdyarthaṃ ghaṭayitumucitāni tathāpyaucitīprāptasaṃskṛtapadaniveśane yadi prakṛtisthatvamādriyeta tataśchāyāvairūpyaṃ syādityāśayena komalaprāyāṇyeva niveśitānītyāha—<q>komalairveti</q> | bhūyasā vyapadeśo bhavatīti lokanyāyānusārāt ‘sākṣāt’ ityekasya prakṛtisthatve 'pi komalairityuktam | sākāṅa‍kṣapraśne ca kimarthaṃ lokottaro ‘jo jjaladeu’ nānyaḥ kaścittādṛgiti bhāvo vivakṣitastatra netyevoktenānugrahaḥ kṛtaḥ syādityadhikamapi kiṃcidvaktumucitamityāha—<q>savakroktīti</q> | etena nāgarakavṛttirupabṛṃhitā | naivetyevakāreṇa manuṣya evāyaṃ na bhavati dūre tadviśeṣarūpo ‘jo jjaladeu’ iti prakāśitam | sākṣāditi pratyakṣeṇāvadhāryamāṇaḥ kiṃcivdyutpannatvena grāmyasyoktatvāt | kāmavyāvṛttasākṣādbhāvalakṣaṇaviruddhadharmānusaṃdhānena madanadāhavyatikaratā saṃbhavatīti labdhāvasaraṃ grāmyānuyogamavatārayati—<q>atheti</q> | śikṣāviśeṣasparśinī buddhiḥ pratibhā | māmekāntato nāgarakavṛttaparicayaparādhīnaṃ mā śaṅkiṣṭhā ityāśayaśauṭīryeṇa nāgarakaprayuktajātīyaireva padaiḥ praśno yogyo na caitāvataiva sarvathā prakṛtityāgo 'rhatītyataḥ svaprayogayogyānyapi prayogamarhanti tatrārdhaṃ prakṛtivaiśasenārdhaṃ prākṛtamardhaṃ grāmyaṃ ca praśnavākyānucitamityāha—<q>pūrvapadānurodhāditi</q> | pūrvaṃ paraprayuktaṃ padaṃ <note>‘tat kim’ iti syāt</note>tarkitam | <note>‘saccamā’ iti sūlādarśatraye pāṭhaḥ</note>saccimā satyaḥ | yāvatī grāmyasya vyutpattirarhati tāvatīmupanyasyati—<q>śrūyata iti</q> | aitihāsikamukhādevamākarṇitaṃ punaradyāpi nirṇayo vartata ityarthaḥ | tarkitamiti prakṛtistham | dīsaīti komalam | <note>‘saccamā’ iti sūlādarśatraye pāṭhaḥ</note>saccimeti prakṛtistham | hatavapuriti komalam | kāmaḥ kiletyapi tathā | śrūyata iti prakṛtisthamiti | anantaraṃ nāgarikasyottarā-<pb n="113"/>vasaraḥ | kathaṃ paramārthavādinyuttaraṃ dātavyamityanupapattāvayaṃ samādhānaprakāro bhavati | asti grāmyasya ‘kila śrūyate’ ityetābhyāṃ saṃdihānatvaṃ kiṃcivdyutpannatvaṃ connītamiti kimapyalīkameva buddhikauśalāttathā pratīyamānamabhidhāya pratāraṇamupapadyate | tanmātraparatvācca sarvākāramadhikāvyutpattirāhatya darśayitumarhatīti tarkitamityādipade yāvatī grāmyasya vyutpattistābadanukaraṇaṃ kiyadadhikavyutpattipuraskāramarhatītyāśayavānuttaramavatārayati—<q>atheti</q> | pādastarkitamityādigrāmyaprayuktastasyānurodho vyutpattyanukaraṇam | pacchā paścāt | ai eṣaḥ | ‘ai dūe’ iti pāṭhe dūaṃ vyājo 'nena vyājena | bhūtapatiḥ paśupatiḥ | nanu na kvacidevaṃ śrūyate tatkathaṃ grāmyasya prabodho bhavatītyāha—<q>gaurīvivāhotsava iti</q> | mā śrūyatāmupapattyā tu siddho dvitīyo yadi kāmaprādurbhāvo na syātkathaṃ gaurīpāṇigrahe bhagavata utsāha ityatastenaiva karuṇāsaṃtānaśāntātmanā bhūyaḥ sṛṣṭaḥ syādityarthaḥ | paccheti prakṛtistham, ai iti kaṭhoram, kialeu iti komalam, bhūtapatineti tathā, gaurīvivāhotsava iti prakṛtistham | 'eṁdūeṁ’ iti pāṭhe dvayamapi kaṭhoram | tadatra kaṭhoraniveśanaṃ vyutpattyādhikyasūcanāya | etāvatyukte parīkṣaṇavyutpattirna kiṃcidgrāmyaṃ pratibhāti | na ca tasyādyāpi niḥśaṅa‍katā vartate | tato nāgarakaprāmāṇyadattabharaḥ praśno ghaṭata ityāśayavānavatārayati—<q>atha grāmya iti</q> | prakṛtyāpanna eva, tena yathā prathamaṃ ‘hā to’ ityādipraśne gatistathātrāpīti grāmyaprakṛtisthayorupanyāsaḥ | bhāṣācitreṇa parasparasaṃgharṣādekakāvyaracanāpravṛttayorgrāmyasyāpi ślokaślokasamāptipadārambho yogya eva | yadi cāyameva samastaṃ nirvāhayannaśeṣaśaṅa‍kānivṛttyupayuktamuttaraṃ nāgarasya niveśitaṃ syāditi taduttarānurodhena pādārdha eva vilambo 'pyucitaḥ | ‘aiseṃ’ evamityatrārthe kākugarbham | ‘sacca ji bollu’ iti jiravadhāraṇe | satyamevaitaduktam | yadi satyapuraḥsaraṃ brūyāstadā pratyemītyarthaḥ | evaṃ grāmyatāpratāraṇasiddhau kimatra sarvalokasākṣike vastuni vakroktyaiva pūrvavyutpattimātraniveśanenottaraṃ dattvā ślokapūraṇameva nāgarasyocitamityāśayenottaramavatārayati—<q>atheti</q> | haste iti prakṛtistham, kaṭakamiti komalam, darpaṇenekṣyate ityete prakṛtisthe, iti prakṛtisthādīnāṃ supariceyatvādgrāmyādīnyeva vyācaṣṭe—<q>tatra ceti</q> | prakṛtivyatikarāvyatikaratvayoraucityāpannatvādbhāṣāsaṃkaraḥ śobhāvahatvena guṇa eva bhavatītyuktamupasaṃharati—<q>taditi</q> ||</p>
</div> <!-- commentary !-->
<lg type="kārikā" n="1.119">
  <l>vākyāntarasagarbhaṃ yadvākyaṃ tadvākyagarbhitam |</l>
  <l>rasāntaratiraskāre tadiṣṭaṃ neṣṭamanyathā || 119 ||</l>
</lg><pb n="114"/>
<p>yathā—</p>
<lg type="udāharaṇa" n="1.119.160">
  <l>
    <seg type="pāda">‘diṅmātaṅa‍gaghaṭāvibhaktacaturāghāṭā mahī sādhyate</seg>
    <seg type="pāda">siddhā sā ca vadanta eva hi vayaṃ romāñcitāḥ paśyata |</seg>
  </l>
  <l>
    <seg type="pāda">viprāya pratipādyate kimaparaṃ rāmāya tasmai namo</seg>
    <seg type="pāda">yasmādāvirabhūtkathādbhutamidaṃ yatraiva cāstaṃ gatam || 160 ||’</seg>
  </l>
</lg>
<p>atra ‘yathoktā mahī sādhyate, siddhā sā ca viprāya pratipādyate iti vaktavye, yeyaṃ vīrādbhutarasavaśapravṛttena ‘vadanta eva hi vayaṃ romā ñcitāḥ paśyata’ iti vākyena prakṛtavākyokterasamāptāveva ‘viprāya ityādipadavicchittiḥ sā rasāntaratiraskṛtirityucyate | tayā cedaṃ vākyāntarasagarbhamapi vākyaṃ na doṣāya bhavati ||</p>
<div type="commentary">
  <p><q>vākyāntareti</q> | rasāntaraṃ rasaviśeṣaḥ prakṛtarasānusaṃhito rasastena tiraskāro doṣabhāvasya, tasmin sati tathākṛtaṃ vākyamiṣṭameva kavīnāmupādānayogyameva anyathā neṣṭaṃ duṣṭamevetyarthaḥ | tenāyamartho bhavati—prakṛtarasatirodhāyakatvaṃ kila dūṣaṇatābījaṃ tadatirodhānenaiva nivartate | pratyuta dvitīyaparicchede vakṣyamāṇagarbhādivākyayojanaprakārasaṃpattāvalaṃkāralābhe guṇatvaṃ bhavati | tathā hi—diṅmātaṅa‍gānāṃ ghaṭayā vibhaktāḥ pṛthagudbhidya vyavasthāpitāścatvāra āghāṭā yasyāṃ sā, tathā tena ‘saptadvīpā vasumatī sādhyate’ iti vivakṣitam | ye tāvadbharatabhagīrathaprabhṛtayaḥ prathitapratāpātiśayāsteṣāṃ taddūṣaṇapariniṣṭhitaśaktīnāmekasyāpi samastakṣattravaṃśonmūlanena navakhaṇḍamedinīsiddhau  notsāhaśaktiḥ śravaṇagocaratāmayāsīditi lokottarā paraśurāmasyotsāhaśaktirāvedyate | 'siddhā sā ca’ ityanena yāvadabhilaṣitaṃ tāvadeva siddhamityaho vijigīṣuteti pūrvavadevābhiprāyaḥ | na cedasau siddhimabhisaṃdhāya pravṛttaḥ | anupadameva sā saṃpanneti cakāreṇa dyotyate | evamabhihite ‘viprāya<note>‘ 'bhiprāye’ ityādarśe pāṭha āsīt</note>’ ityādikamasti vākyaśeṣabhūtam, tadvicchidyaiva madhye ‘vadanta eva hi vayaṃ romāñcitāḥ’ iti vākyena sagarbhatā, sā na doṣāya | anena hi vākyena lokottaravastubhāvanātmakavibhāvasaṃpattau prādurbhavan vaktumabhimato raso vyajyate | sa ca vīrānusaṃdhānaheturvīrādbhutayoḥ samānabhūmikayoranyonyānugamanena pratikūlatā virahatā | tatra yathā śṛṅa‍gāraraudrabībhatsānāmeka-<pb n="115"/>praghaṭṭakena sūtreṇa saṃnipātitairapi hāsyakaruṇabhayānakairna tiraskāraḥ, ‘svāṅa‍gamavyavadhāyakam’ iti nyāyāt, tatheha vīrasyādbhutenāta evādbhutādudvelasya prādurbhūtaputrakāṅa‍kuralakṣaṇānubhāvapradarśanam—‘paśyata’ iti | na cātra doṣodāharaṇe ‘mayā’ iti kārakavibhakterutthitākāṅa‍kṣāyā ‘rakṣainam’ ityādinā svarasaṃbādhastathātra saṃbhavati, 'siddhā’ ityetāvatyapi darśite vākyārthaparyavasānāt | na ca saṃpūrṇe rase ‘vadanta eva’ ityādikamabhidhātumarhati | adbhutatā ca pārthivānubhāvasya tanmātrapūraṇāpekṣatvāt | evaṃ rasānubhāvanātṛptasya tatraiva punaḥ punarutkaṇṭhāyāṃ jigīṣukaraṇīyalavdhapātrapratipattiviśeṣasphoraṇe ‘viprāya pratipādyate’ ityuktam | dānavīro 'pi vīra eva | ata evādhikasya kartavyasyābhāve kimaparamityādirupasaṃhāraḥ | tadetatsarvaṃ vyācaṣṭe—<q>atreti</q> ||</p>
</div> <!-- commentary !-->
<lg type="kārikā" n="1.120">
  <l>yadbhinnaliṅa‍gamityuktaṃ vibhinnavacanaṃ ca yat |</l>
  <l>upamādūṣaṇaṃ tanna yatrodvego na dhīmatām || 120 ||</l>
</lg>
<p>yathā—</p>
<lg type="udāharaṇa" n="1.120.161">
  <l>‘anyadā bhūṣaṇaṃ puṃsaḥ śamo lajjeva yoṣitaḥ |</l>
  <l>parākramaḥ paribhave vaiyātyaṃ surateṣviva || 161 ||’</l>
</lg>
<p>atra ‘puṃso yoṣita iva’ ‘śamo lajjeva’ ‘parākramo vaiyātyamiva’ iti liṅa‍gabhedaḥ | ‘paribhave surateṣviva’ iti tu liṅa‍gabhedo vacanabhedaśca dṛśyate | sa caiṣāmeva parasparamupamānopameyabhāvavivakṣāyāṃ paryāyāntarābhāvādanyathākartuṃ na śakyata iti sahṛdayānudvejakatvānna duṣyatīti doṣasyāpi guṇatvam | tadidaṃ dvayorapyekamudāharaṇam |</p>
<p>atha bhinnaliṅa‍gasyaiva yathā—</p>
<lg type="udāharaṇa" n="1.120.162">
  <l>‘yasya trivargaśūnyāni dinānyāyānti yānti ca |</l>
  <l>sa lohakārabhastreva śvasannapi na jīvati || 162 ||’</l>
</lg>
<p>atra prāgvadeva paryāyāntarābhāvāt ‘sa lohakārabhastreva’ iti liṅa‍gabhedasya na doṣaḥ ||</p>
<pb n="116"/>
<div type="commentary">
  <p><q>yadbhinneti</q> | doṣaprakaraṇānurodhena samastavyastodāharaṇaṃ boddhavyam | sahṛdayodvejakatvena hi doṣatā | yatra tu kathaṃcittathābhāvo na bhavati, tatra doṣatvahānirucitaiva | tathā hi strīpuṃsayoreva prakṛtānuguṇopamānopameyabhāvavivakṣāyāmāvaśyakaṃ liṅa‍gavaṃcanabhedayoranyataradekasya puṃsa upameyatvena dāraśabdasya bhinnavacanatvaniyamātkalatrapadaṃ bhinnavacanameva | paryāyāṇāmapi liṅa‍gabhedo niyataḥ | na ca puṃvacanaṃ kiṃcitsamānasvabhāvamasti yenāyaṃ prakāro nivarteta | na caivaṃvidhopamāmantareṇa prastutavākyārthapoṣaḥ | evamananyagatikā bhinnaliṅa‍gatā bhinnavacanatā vā sāhityasamayavidāmudvegaṃ notpādayati | ata evālaṃkāraucitīsaṃpadā guṇatvasiddhiḥ | evaṃ śamalajjayoḥ parākramavaiyātyayoḥ paribhavasuratayośca boddhavyamityāśayavān vyācaṣṭe—<q>atreti</q> | ‘rataṃ, rahaḥ, śayanaṃ, mohanam’ iti suratavācināṃ sarveṣāmeva napuṃsakatā na duṣyatīti sahṛdayahṛdayānudvejakatvāditi heturguṇatvetvābhiprāyikaḥ | sa ca darśita eva | <q>atheti</q> | dharmārthakāmāstrivargaḥ | vahnividhmāpanacarmapuṭo bhastrā sā yathā vātena pūryate, vātaṃ ca muñcati, na tu kiṃcitpuruṣārthamāsādayati, tathā trivargaśūnye 'pi bhastrāparyāyasya samānaliṅa‍gasyābhāvena sahṛdayānāmanudvegālaṃkārasaṃpattyā guṇatvamupapannamityāha—<q>atra prāgvadeveti</q> | <note>‘na doṣaḥ’ iti mūlapustake</note>adoṣa ityupalakṣaṇam, guṇaśca bhavatītyapi boddhavyam ||</p>
</div> <!-- commentary !-->
<p>bhinnavacanasyaiva yathā—</p>
<lg type="udāharaṇa" n="1.120.163">
  <l>‘prājyaprabhāvaḥ prabhavo dharmasyāstarajastamāḥ |</l>
  <l>muktātmā naḥ śivaṃ nemiranye 'pi dadatāṃ jināḥ || 163 ||</l>
</lg>
<p>atra ‘nemiranye 'pi’ iti vacanabhedadoṣe 'pi ‘dadatām’ iti kriyāpadādervacanaśleṣamāhātmyādguṇatvam | na cedaṃ vācyamatrevādirna vidyata iti nopamātvam | ivasyāpinā samuccayārthena tulyadharmāṇāṃ tu ‘dharmasya prabhavaḥ’ ityādibhirvacanaśleṣairviṣayāpahārāt | yathā agrato dyotakalopa upamāyām—'komalāpāṭalau tanvi pallavaścādharaśca te |’ nanveṣo 'pi śleṣaḥ kasmānna bhavati | ucyate—‘yatra dvayoḥ sadṛśayorabhidhānaṃ sa śleṣaḥ | yatra sadṛśātsadṛśapratipattistadupamānam, yatra dvayoḥ sādṛśyamabhidhīyate pratīyate vā <pb n="117"/>sopamā’ iti prabandhenāgrato vakṣyāmaḥ | upalakṣaṇaṃ caitat—yadupamāyāmeva liṅa‍gavacanabhedo na dūṣaṇamiti | tasya sarvālaṃkārasādhāraṇatvātkevalaṃ <note>‘sādṛśyamātra’ ga</note>sādṛśyamalaṃkāra iti darśane upamāyāmudāhriyate ||</p>
<div type="commentary">
  <p><q>prājyeti</q> | ārhatānāṃ nemināmā jinaviśeṣo 'nye jinā ṛṣabhanāthaprabhṛtayaḥ prājyamucitaṃ tathābhūtaḥ prabhāvaḥ siddhirūpo yasya tādṛśo nemiḥ śivaṃ dadatāṃ dadātu | 'dada dāne’ iti dhātvanusārāt | kasmai ityapekṣāyāṃ muktātmā ityatra naḥ | pakṣe vo<note>‘no 'smabhyaṃ’ iti syāt; yadvā ‘no 'smabhyam’ pakṣe ‘vo yuṣmabhyam’ ityeva pāṭhe ‘prājyaprabhāḥ’ iti prathamāntamapi pṛthak kalpanīyam</note> yuṣmabhyaṃ śivaṃ dadatāṃ dadatviti | dharmasya <note>‘prabhava utpatti—’ iti syāt</note>prabhavamutpattinimittaṃ nemiḥ | prabhavaḥ prabhutā yathāvadanuśāsanena jināḥ | rajaśca tamaśca rajastamasī te aste kṣipte yena sa tathābhūto nemiḥ | astaṃ rajo yaiste 'starajasasteṣu prakṛṣṭāstamapyarajastamāḥ | mukto nirāvaraṇa ātmā ātmaśabda ātmavacanaḥ svarūpavacana iti vā bahuvrīhistādṛśo nemiḥ | jināstu muktātmāna iti spaṣṭam | tadiha vacanabhedamantareṇa vacanaśleṣābhāvādbhinnavacanatvasyāvaśyakatvena doṣaḥ | śleṣalakṣaṇālaṃkāraghaṭanayā guṇatvam | nanu ca liṅa‍gādibheda upamāyā dūṣaṇatvamuktam, iha tvalaṃkārāntara udāhriyate, tatkathaṃ pūrvāparasamañjasatvam | na cātropamā saṃbhavati, tatsāmagryasaṃbhavāt | upamānopameyasādhāraṇadharmevādiśabdāḥ kila taddhaṭakāḥ | tadatra tritayasaṃbaddhe<note>‘baddhe 'pīva’ iti syāt</note> tvapīvavadvāprabhṛtiṃśabdānupādānātkathamupameti śaṅa‍kāmutthāpya nirasyati—<q>na ceti</q> | ivādayo hi śabdāḥ sādṛśyadyotakāḥ | tathā ca kvacitprasiddhasya prakṛte saṃbandhapratītistebhyo bhavati bimbapratibimbanyāyāśrayaṇāt | evaṃ ca na yugapattulyarūpasaṃbandhaḥ | apiśabdastu yugapattulyarūpasaṃbandhaṃ bodhayatīti vibhinnaviṣayatvam | nahīvādiśabdābhāve sādṛśyameva na pratīyate, luptopamāprapañjabhaṅa‍gaprasaṅa‍gāt | anyata eva pratītisiddherupāyāntaravaiyarthyāt | kimitīha nevādipadaṃ prayuktamiti praśno 'vaśiṣyate tatredamuttaram—<q>ivasyetyādi</q> | nemiranye 'pītyapiśabdena samuccayo 'pyavasīyate | sa ca yugapadekasaṃbandhābhidhāne nirvahati | tenānekamuddiśya kiṃcidekasaṃbandhābhidhānaṃ samuccayābhidhāyino viṣayaḥ | ekamuddiśya prasiddhānyadha<note>‘dharmābhidhānaṃ tu yathevāde’ iti syāt</note>rmavidhānaṃ tu yathevādiriti viṣayavirodhānna prayujyata iti | syādetat— ivavadvāyathādiśabdā <pb n="118"/>yatparāstasyaivopamānatāpratītistathā cānenedaṃ tulyamiti sādhāraṇadharmavidhirūpā kathamupametyata uktam—<q>tulyadharmāṇāṃ tviti</q> | nātra vacanaśleṣatulyadharmāgamaḥ, api tu tathā ‘vyavasthitānāmeva śabdatantratā’ iti ‘dharmasya prabhavaḥ’ ityādibhi<note>‘rbhihiṃ vacanaśleṣa’ iti syāt</note>rdvivacanaśleṣaistathāpi viṣayopahṛta iti | yadi cevādimantareṇa nopamāpratītistarhi prasiddhamupamodāharaṇaṃ bhajyetetyāha—<q>yatheti</q> | agrataścaturthaparicchede | atrāpyupamāmanaṅa‍gīkurvato matamāśaṅa‍kate—<q>nanviti</q> | ihāpi cakārābhyāṃ yugapatpallavādharayorekadharmavidhānasya tulyatvāditi deśyābhiprāyaḥ | uktayuktayā dūṣayati—<q>ucyata iti</q> | tarhi prakṛtodāharaṇe nāstyevopamā, kathaṃ vacanabhedasya guṇībhāva udāhriyata ityāha—<q>yatreti</q> | yadyapyabhidhīyamānaṃ nāsti sādṛśyam, tathāpi pratīyamānopamā vyavahriyatāmityarthaḥ | śabdamātrasāmyaṃ śleṣasaṃkīrṇamevetyupekṣitavān | nanu yatropamayā kāvyavyapadeśastatra pratīyamānamapi sādṛśyamūrīkriyate | yatra tvalaṃkārasvabhāvavyavasthāpitameva kāvyaṃ na tatrāpītyāha—<q>upalakṣaṇamiti</q> | pratipattivairūpyasyālaṃkārāntarasādhāraṇyādupamāto 'nyatrāpi liṅa‍gavacanabhedo dūṣaṇameva | tadyathā 'mukhaṃ padmam’ iti rūpake, ‘mukhaṃ padmaṃ vā’ iti saṃśaye, ‘na mukhaṃ padmameva’ ityapahnave | evamanye 'pi | ata eva dve bhinnaliṅa‍gavacane ityatra nopamāgrahaṇam | yadyevaṃ kathamupamāyāmeva dūṣaṇamudāhriyata ityata āha—<q>kevalamiti</q> | ciraṃtanairhi bharatamuniprabhṛtibhirdve eva yamakopame śabdānugatālaṃkāratve neṣṭe | tatprapañcanamātraṃ tu punaranyairalaṃkārakāraiḥ kṛtamupamāyāḥ prabhūtaviṣayatayā prādhānyāccodāhṛtamatisphuṭaṃ bhavatīti saṃkṣepaḥ ||</p>
</div> <!-- commentary !-->
<lg type="kārikā" n="1.121">
  <l>yatropamānadharmāḥ syurnopameyena saṃmitāḥ |</l>
  <l>taddhīnopamamityāhustatprasiddhau na duṣyati || 121 ||</l>
</lg>
<p>yathā—</p>
<lg type="udāharaṇa" n="1.121.164">
  <l>‘sa mārutākampiṃtapītavāsā biṃbhratsalīlaṃ śaśibhāsamabjam |</l>
  <l>yadupravīraḥ pragṛhītaśārṅa‍gaḥ sendrāyudho megha ivābabhāse || 164 ||’</l>
</lg>
<p>atra sendrāyudha iti <note>‘kārmukamātropādānaṃ’ ka; ‘kārmukasyopādā’ ga</note>kārmukamātrasyopādānaṃ vāsaḥśaṅa‍khyostvanupādānādūnopamatvam | tatrenduvidyutoratiprasiddhatvādadoṣatvam ||</p><pb n="119"/>
<p>yadāha—</p>
<lg>
  <l>‘sarvaṃ sarveṇa sārūpyaṃ nāsti bhāvasya kasyacit |</l>
  <l>yathopapatti kṛtibhirupamānaṃ prayujyate ||</l>
</lg>
<lg>
  <l>akhaṇḍamaṇḍalaḥ kvenduḥ kva kāntānanamadyuti |</l>
  <l>yatkiṃcitkāntisāmyāttu śaśinaivopamīyate ||’</l>
</lg>
<div type="commentary">
  <p><q>yatropamāneti</q> | upameyenopameyaviśeṣaṇena saṃmitāstulyasaṃkhyāḥ | indrāyudhamindradhanurekamupamāne upameye pītaṃ vāsaḥ śārṅa‍gamabjaḥ śaṅa‍kha iti trīṇi viśeṣaṇāni tadihādhikaviśeṣaṇaviṣaya iti jijñāsāsamakālamevāprasiddhendubimbayorupamānayormeghānusaṃdhānāt skhalanābhimukhī pratītiravalakṣyate | dhvananavyāpāronmeṣācca guṇatvalābhaḥ | taduktam—‘mukhyā mahākavigirāmalaṃkṛtibhṛtāmapi | pratīyamānacchāyaiṣā bhūṣā lajjeva yoṣitām ||’ iti | na caivaṃ stanitādīnāmiti kathaṃ pratītiriti vācyam | pratīyamānasyāpi pratipattivairūpyasamādhāvānaupayikasthānākāṅa‍kṣitatvenādarādityāha—<q>sarvaṃ sarveṇeti</q> | yathopapattiparyanto yāvatopamānaviśeṣaṇatvena prakṛtamupameyaviśeṣaṇapratibimbatā nīyate tadatikrameṇaikapratītyanurodhe kalpitenāpyupameyaviśeṣaṇenetyarthaḥ | anyathā candramukhādīnāṃ nopamā paryavasyetetyāha—<q>akhaṇḍeti</q> ||</p>
</div> <!-- commentary !-->
<p>amumeva prakāramadhikopameye yojayannāha—</p>
<lg type="kārikā" n="1.122">
  <l>krameṇānena kṛtibhireṣṭavyamadhikopamam |</l>
  <l>viśeṣastūpameyāṅa‍gamanumānātpratīyate ||122 ||</l>
</lg>
<p>yathā—</p>
<lg type="udāharaṇa" n="1.122.165">
  <l>‘sa pītavāsāḥ pragṛhītaśārṅgo manojñabhīmaṃ vapurāpa kṛṣṇaḥ |</l>
  <l>śatahradendrāyudhavānniśāyāṃ saṃsṛjyamānaḥ śaśineva meghaḥ || 165 ||’</l>
</lg>
<p>atra śaśino grahaṇādadhikopamatve 'pyupamānatvenāvivakṣitatvādguṇatvam | yadi vopamāne dharmoddhāṭanānumānāt ‘śaṅa‍khacakragadādharo viṣṇuḥ’ iti prasiddheḥ śārṅa‍gamanumeyam ||</p>
<div type="commentary">
  <p><q>krameṇeti</q> | yatropamāne 'dhikaviśeṣaṇasaṃkṣepastadvākyamadhikopamamityucyate tatra jhaṭiti pratibimbabhūtopameyaviśeṣaṇapratisaṃdhānena doṣaḥ | tadeva tu kathamata uktam—<pb n="120"/><q>viśeṣastviti</q> | upameyāṃśe viśeṣa<note>‘viśeṣāditi’ ityādarśapāṭhaḥ</note>viśeṣaṇamupādānā(?)dupamānaviśeṣaṇātpratīyate | śatahradā vidyut | upamānatvenāvivakṣitatvādityāpātataḥ | upamānaviśeṣaṇānāṃ yāvatpratīti na grahaṇamiti prakāśayituṃ pāramārthikastvayaṃ siddhānta ityāha—<q>yadi veti</q> | upamānadharmasyādhikasyoddhāṭanamabhidhānaṃ tasyānu paścānmānaṃ jñānam | kathametadityāha—<q>iti<note>iti mūle pāṭhaḥ</note> prasiddheriti</q> ||</p>
<lg type="kārikā" n="1.123">
  <l>yadā tīvraprayatnena saṃyogāderagauravam |</l>
  <l>na cchandobhaṅa‍ga<note>‘bhaṅa‍gamapyāhuḥ’ ka</note> ityāhustadā doṣāya sūrayaḥ || 123 ||</l>
</lg>
<p>yathā—</p>
<lg type="udāharaṇa" n="1.123.166">
  <l>‘jaha ṇhāuṃ oiṇṇe abbhantamulhāsiamaṃsuaddhantam |</l>
  <l>taha a ṇhāā si tumaṃ sacche golāṇaītūhe || 166 ||’</l>
</lg>
<lg type="chāyā" ref="1.123.166">
  <l>[yathā snātumavatīrṇe ārdrībhūtamullāsitamuṃśukārdhāntam |</l>
  <l>tathā ca snātā bhavasi tvaṃ svacche godānadītīrthe ||]</l>
</lg>
<p>atra dvitīyaikādaśatrayoviṃśativarṇānāṃ saṃyogaparatvādgurutve 'pi ṇhālhādisaṃyogasya tīvraprayatnoccāraṇena <note>‘punarlaghu’ ga</note>pūrvalaghutve na chandobhaṅa‍ga iti guṇatvam ||</p>
<div type="commentary">
  <p><q>yadeti</q> | prayatanaṃ prayatnaḥ sthānakaraṇavyāpārastasya tīvratvamudrekastata eva hi piṇḍākṣarādīnāmakaṭhoratvamābhāsate | ādigrahaṇādivahikārau<note>‘ihikārā vindujuā’ iti prākṛtapiṅa‍galoktyā ‘ikārahikārau’  iti; ‘ihikārau’ iti vā pāṭhaḥ</note> sānusvārau ca kevalau padānte vartamānau tattadbhāṣāviṣaye 'vaseyau | kvacideva hi varṇe tathāvabhāsate na tu sarvatra | tadupalakṣaṇameva ‘raha vaṃjaṇasaṃjoe’ [ ‘rahau vyañjanasaṃyoge’ ] ityādikaṃ chandovicitau darśitam | <q>jaheti</q> | snātumavatīrṇe tvayi aṃśukārdhamudbhraṣṭaṃ sadabbhantamārdrobhūtaṃ yathā calatvaṃ<note>‘labdham’ syāt</note> sthitestathāvagamyate na tvantarjalaṃ jalakelisthānamavatīrṇa ityabhiprāyaśeṣaḥ | kathamanyathā godāvarīnadyāḥ svacchaṃ jalaṃ dṛśyate iti | tūhaṃ tīrtham | atra dvitīyaikādaśādisthāneṣu yadyapi saṃyogātpūrvabhāve gurutvaṃ vidyate-<pb n="121"/>rtathāpi tīvraprayatnoccāraṇīyaśakārahakārādisaṃyogamahimnā nāvacchedaśravyatā kaluṣīkriyata iti | evamanyadapyudāhāryam | yathā—</p>
<lg>
  <l>‘dhabalāiṃ galetti dhavalehiṃ aṇañjaṇasāmalehi ṇisālaāe |</l>
  <l>ṇakhavattakusumāiṃ ṇahaalāo osaraï ||’</l>
</lg>
<p>ityādi nāmadhātubhāge svarāsaṃdhāne ca paṭhitivicchedo na bhavatītyuktaṃ sa <note>‘mullaṅa‍ghya’ syāt</note>tadul‍laṃṅa‍ghanamātreṇa samādhīyate śobhāṃ puṣyatīti ||</p>
</div> <!-- commentary !-->
<lg type="kārikā" n="1.124">
  <l>vākyamasthānavirati prāgbhagnayatisaṃjñayā |</l>
  <l>samuddiṣṭaṃ yadadhunā guṇatvaṃ tasya kalpyate || 124 ||</l>
</lg>
<p>yathā—</p>
<lg type="udāharaṇa" n="1.124.167">
  <l>
    <seg type="pāda">‘śobhāṃ puṣyatyayamabhinavaḥ sundarīṇāṃ prabodhaḥ</seg>
    <seg type="pāda">kiṃcidbhāvālasamasaralaprekṣitaṃ kāminīnām |</seg>
  </l>
  <l>
    <seg type="pāda">kāryākāryāṇyayamavika<note>‘vikalenāgamenaiva’ ka</note>lānyāgamenaiva paśya-</seg>
    <seg type="pāda">nvaśyāmurvīṃ vahati nṛpa ityasti cāyaṃ prayogaḥ || 167 ||’</seg>
  </l>
</lg>
<p>atra pādatraye caturthasthāne yatau kartavyāyāṃ pañcamasthāne kṛtatvādaparatra ca pādasya madhyabhāge niviṣṭakevalasvaratvād yatibhraṃśe 'pi svarasaṃdhikṛtatvādavibhinnanāmadhātuśarīratvācca na doṣatvam ||</p>
<p>yadāha—</p>
<lg>
  <l>‘svarasaṃdhyakṛte prāyo dhātubhede tadiṣyate |</l>
  <l>nāmabhede ca śeṣeṣu na doṣa iti sūrayaḥ ||</l>
</lg>
<lg>
  <l>lupte padānte śeṣasya padatvaṃ niścitaṃ yathā |</l>
  <l>tathā saṃdhivikārāntaṃ padameveti varṇyate ||’</l>
</lg>
<p><q>vākyamiti |.........................................|</q></p>
<p><q>śobhāmiti |..........................................|</q></p>
<pb n="122"/>
<p>kāryākāryeti ca nāmabhāgamul‍laṅa‍ghya vicchedaśravyatā ca parasya yaṇādeśena ‘kiṃcidbhāvā’ iti ‘nṛpa’ iti ca svarasaṃdhāne vicchedo 'ta eva śravyatvamapi | tadetavdyācaṣṭe—<q>atreti</q> | ‘mandākrāntā mabhanatayugaṃ gadvayaṃ vedadigbhiḥ’ iti caturthadaśamayoryatirāmnātā | <q>pañcamasthāna iti</q> | prathamatṛtīyayordvitīye tu ṣaṣṭhe yatikaraṇāditi boddhavyam | nanu padacchede svarasaṃdhānapaṭhitivirāmaḥ sollekho lakṣyate, na tu catuṣpāde tathāstīti kathaṃ śravyatvamata āha—<q>lupta iti</q> | saṃdhau vikāro yatvayalopādikaṃ kāryaṃ, tathā ca padānte sati padaccheda evāyamikāro 'vatiṣṭhata ityarthaḥ ||</p>
</div> <!-- commentary !-->
<lg type="kārikā" n="1.125">
  <l>aśarīraṃ kriyāhīnaṃ kriyāpekṣā na yatra tu |</l>
  <l><note>‘prāśastyāde’ ka</note>yatrāstyāderapekṣā vā na doṣastatra tadyathā || 125 ||</l>
</lg>
<p>yathā—</p>
<lg type="udāharaṇa" n="1.125.168">
  <l>‘kiyanmātraṃ jalaṃ vipra jānudaghnaṃ narādhipa |</l>
  <l>tathāpīyamavasthā te nahi sarve bhavādṛśāḥ || 168 ||’</l>
</lg>
<p>atra triṣu pādeṣu padāni <note>kriyā viśeṣakriyā | kriyāsāmānyavācakapadaṃ tu ‘tiṅsamānādhikaraṇe prathamā’ ityukta‍yanusāreṇa prathamāsidhdyarthamapekṣitameva | ataeva ‘sāpekṣam’ ityādyagrimagranthasaṃgatiḥ</note>kriyāpadaṃ nāpekṣante | sāpekṣaṃ cāsamarthaṃ bhavati | caturthe tu nahītyādibhiḥ santītyapekṣate<note>‘prekṣyate’ iti syāt</note> na caitāvatāmīṣāmasāmarthyaṃ bhavati | yadāha—‘yatrānyat kriyāpadaṃ nāsti, <note>‘astirbhavantīparaḥ prathamapuruṣaḥ’ ka</note>tatrāsti bhavatīti padaṃ prathamapuruṣe prayujyate’ iti ||</p>
<div type="commentary">
  <p><q>aśarīramiti</q> | pradhānāvimarśe hi dūṣaṇamityuktaṃ tadupāttānāmeva padārthānāṃ pradhānagarbhīkaraṇe tatpratibandhe 'vaśyavidheyamanyaṃ prati guṇībhāve vā samādhīyate | ata eva viśeṣādguṇatvam | tathā hi—‘kiyanmātraṃ’ ‘jānudaghnam’ ityanayoḥ <note>‘parimitikriyā’ syāt</note>parimitam | kriyā pradhānagarbhabhūtā | ‘nahi sarve bhavādṛśāḥ’ ityatra tu sattākriyāyāḥ sakalapadārthāvyabhicārāt ‘apekṣyate’ iti siddhiḥ | tadidamācāryamatenāha—<q>yatrānyaditi</q> | bhavantī vartamānā | tadetadvākyaṃ kriyāpradhānamiti <note>‘darśane’ iti syāt</note>dadarśa ‘sa<note>‘sā’ iti syāt</note> pradhānaṃ <pb n="123"/>viśeṣyamātraṃ tu vākyārthe’ iti paramārthaḥ | tena ‘rādhā rahaḥ sākṣiṇām’ ityādāvāvaśyakavidheyasākṣibhāvādiguṇatayā rādhāsaṃbandhādīnāṃ vaivakṣikaprādhānyānāmapi pradhānatvāvimarśo na doṣa ityuktaṃ bhavati ||</p>
</div> <!-- commentary !-->
<lg type="kārikā" n="1.126">
  <l>śliṣṭamaspṛṣṭaśaithilyaṃ śithilaṃ tadviparyayaḥ |</l>
  <l>gauḍīyairiṣyate tattu bandhaprāśastyagauravāt || 126 ||</l>
</lg>
<p>yathā—</p>
<lg type="udāharaṇa" n="1.126.169">
  <l>‘līlāvilolalalanā lalitālakalālasāḥ<note>‘lāsakāḥ’ ka</note> |</l>
  <l>viluptamālatīmālā jalakālānilā vavuḥ || 169 ||’</l>
</lg>
<p>atra śaithilyadoṣe 'pi bandhaprāśastyena gauḍairādṛtatvādguṇatvam ||</p>
<div type="commentary">
  <p><q>śliṣṭamiti</q> | pāruṣyaśaithilyābhyāṃ vinā kṛtaṃ śliṣṭamityuktaṃ tasya viparyayo viparītaṃ vākyaṃ śithilaṃ bhavati | paruṣamalpaprāṇākṣarottaraṃ vetyarthaḥ | evaṃvidhamapi caitadanuprāsasauṣṭhavātpadānāmekatāpratibhāse samādhīyata udbhaṭānuprāsatayā ca kāntiprādhānye gauḍīyarītiprādhānyena guṇatvamāsādayati tadidamuktam—<q>bandhaprāśastyagauravāditi</q> | gauḍīyairgauḍīyarītigocarahetuvākprakarṣaśālibhiḥ || <q>līleti</q> | atra dantyavarṇamayatvenālpaprāṇākṣarottaratāyāmapi padaikatāpratibhāsānuprāsayorudrekaḥ kāntiprakarṣo 'vaseyaḥ ||</p>
</div> <!-- commentary !-->
<lg type="kārikā" n="1.127">
  <l>na doṣaḥ kvāpi vaiṣamye 'pyarthālaṃkārakāraṇāt |</l>
  <l>paurastyairādṛtatvācca śabdāḍambarato 'pi vā || 127 ||</l>
</lg>
<p>yathā—</p>
<lg type="udāharaṇa" n="1.127.170">
  <l>‘candanapraṇayodgandhirmando malayamārutaḥ |</l>
  <l>spardhate ruddhamaddhairyo vararāmā<note>‘mukhā’ ka</note>nanānilaiḥ || 170 ||’</l>
</lg>
<p>atra satyapi <note>‘śabdavaiṣamyadoṣe’ ga</note>vaiṣamyadoṣe śabdālaṃkāraguṇādarthālaṃkāraguṇātpaurastyairādṛtatvācca guṇatvam ||</p>
<div type="commentary">
  <p><q>na doṣa iti</q> | arthālaṃkārakāraṇādarthālaṃkārarūpam | yatra hiśabdasyārtho 'nyathānyathārūpaṃ bhajate tatrāvaśyaṃ tadanuyāyinā padasaṃdarbheṇa bhinnarūpeṇa bhāvyam | evamapi chāyāvairūpyaṃ vairasyamevāvahatītyāśaṅa‍kya ‘śabdāḍambara’ ityuktam | āḍambara <pb n="124"/>udbhaṭatā | ‘tasyāpyekarītyanirvāho dūṣaṇamityatra ‘paurastyaiḥ’ ityuktam | śarāvatyāḥ prāgdeśabhavāḥ paurastyāstadīyahevākaprācuryabhāja eva hi khaṇḍarītayaḥ | <q>candaneti</q> | atra yadyapi malayānila eka eva vākyārthastathāpi candanapraṇayena pravṛddhasaurabhe manda ityābhyāṃ śṛṅgārāṅa‍gatāpratītāvunmiśraḥ saṃdarbhaḥ | malayamāruta iti komalaḥ, vararāmāmukhānilairityapi tathā, tatrāpyārabhaṭīprakāśane spardhata iti sphuṭam | evaṃ rūddhamaddhairya iti | tadevaṃ samatāviparyāse 'pi viśeṣaṇānāmarthānāṃ bhinnabhinnarasānupraveśe pṛthagarthālaṃkāraḥ prakāśante | asti cātra śabdāḍambaravaśādeva chāyārūpāpratibhāsaḥ | lāṭīyā ca rītiḥ ||</p>
</div> <!-- commentary !-->
<lg type="kārikā" n="1.128">
  <l>kaṭhoramapi badhnanti <note>‘pradīptamapare’ ga</note>dīptamityapare punaḥ |</l>
  <l>teṣāṃ matena tasyāpi dūṣaṇaṃ naiva vidyate || 128 ||</l>
</lg>
<p>yathā—</p>
<lg type="udāharaṇa" n="1.128.170">
  <l>‘nyakṣeṇa pakṣaḥ kṣapitaḥ kṣatriyāṇāṃ kṣaṇādayam |</l>
  <l>atra kaṭhoratve 'pi dīptatvādguṇatvam ||’</l>
</lg>
<div type="commentary">
  <p><q>kaṭhoramiti</q> | sukumāratāviparyāsaḥ kaṭhoraḥ saṃdarbhaḥ prasphuṭataravarṇāpradhānamiti yāvat | so 'yaṃ dīptarasānupraveśādaucityena guṇatvaṃ bhajata iti vyaktam | apare paurastyāḥ | nyakṣeṇa sāmastyena ||</p>
</div> <!-- commentary !-->
<lg type="kārikā" n="1.129">
  <l>avidvadaṅaga‍nābālaprasiddhārthaṃ prasādavat |</l>
  <l>viparyayo 'syāprasannaṃ citrādau tanna duṣyati || 129 ||</l>
</lg>
<p>yathā—</p>
<lg type="udāharaṇa" n="1.129.171">
  <l>‘yāśritā pāvanatayā yātanācchidanīcayā |</l>
  <l>yācanīyā dhiyā māyāyāmāyāsaṃ stutā śriyā || 171 ||’</l>
</lg>
<p>atrāprasādadoṣe 'pi citratvādguṇatvam ||</p>
<div type="commentary">
  <p><q>avidvaditi</q> | viparyayaḥ pratyanīkabhūtaṃ vākyam | ādigrahaṇādyamakaśleṣaprahelikāprakaraṇāni | yā devī pavitratvenāśritā | anīcayā tuṅa‍gyā budhdyā māyāyāmasya avidyāvistārasyāyāsaṃ glāniṃ vicchedaṃ yācanīyā prārthanīyā | yato yātanaṃ narakā-<pb n="125"/>nubhavanīyaṃ duḥkhaṃ chinatti | śriyāpi stuteti | aṣṭadalakamalabandho 'yam | tadiha tathā varā(?)saṃniveśasya camatkārakāritvena prasādo 'pi sahṛdayaślāghāviṣayo guṇatāmadhyāsta iti ||</p>
</div> <!-- commentary !-->
<lg type="kārikā" n="1.130">
  <l>adhyāhārādigamyārthaṃ neyārthaṃ prāgudāhṛtam |</l>
  <l>sa gamyate prasiddhaścenna taddoṣavadiṣyate || 130 ||</l>
</lg>
<p>yathā—</p>
<lg type="udāharaṇa" n="1.130.172">
  <l>‘māṃ bhavantamanalaḥ pavano vā vāraṇo madakalaḥ paraśurvā |</l>
  <l>vāhinījalabharaḥ kuliśaṃ vā svasti te 'stu latayā saha vṛkṣa || 172 ||’</l>
</lg>
  <p>atra dahatvityādīnāmadhyāhāryatayā neyatve 'pyatiprasidhdyā pratīyamānatvādguṇatvam ||</p>
<div type="commentary">
  <p><q>adhyāhāreti</q> | asaṃpūrṇaṃ vākyaṃ neyārthamityuktaṃ tasyaivaṃrūpatā jhaṭiti śrutārthāpattiprādurbhāvaparihnavakasaṃdhānātsamādhīyate | tathā hi—‘mā bhavantamanalaḥ’ ityādau vṛkṣasamabhivyāhāreṇa dahanādīnāṃ yogyatayā śīghrameva dhākṣīdityādikriyānvayo 'vasīyate | svastivacanena cāmaṅa‍galaprastāvanirāsāttathābhūtakriyānupādānaṃ vakrakṣamatayā guṇa iti ||</p>
</div> <!-- commentary !-->
<lg type="kārikā" n="1.131">
  <l>asabhyāryaṃ mataṃ grāmyaṃ tadgrāmyottkyaiva duṣyati |</l>
  <l>vidagdhoktau tu tasyāhurguṇavattvaṃ manīṣiṇaḥ || 131 ||</l>
</lg>
<p>yathā—</p>
<lg type="udāharaṇa" n="1.131.173">
  <l>‘kāmaṃ kandarpacāṇḍālo mayi vāmākṣi nirdayaḥ |</l>
  <l>tvayi <note>‘nirbhartsano’ ga</note>nirmatsaro diṣṭyā so 'yamasmāsvanugrahaḥ || 173 ||’</l>
</lg>
<p>atra grāmyatve 'pi grāmyārthasya vidagdhoktyā tiraskṛtatvādguṇatvam ||</p>
<div type="commentary">
  <p><q>asabhyārthamiti</q> | rasasyādīptiḥ kāntiviparyayo <note>‘vacanāparārdhena’ iti pāṭhaḥ</note>vacanāparādhena dūṣaṇatāmadhyāste, sa samādhīyate 'tra grāmyoktiparihāreṇaiva | ata evoktisamarpitacchāyāviśeṣayoge guṇatvalābhaḥ | sahṛdayasabhāyāṃ na sādhurasabhyaḥ | vaidagdhyavidhuraṃ grāmyam ||</p>
</div> <!-- commentary !-->
<lg type="kārikā" n="1.132">
  <l>ojaḥ samāsabhūyastvaṃ taddīptārtheṣu vadhyate |</l>
  <l>viparyayo 'syāḥ samastaṃ taddīptaṃ cenna doṣabhāk || 132 ||</l>
</lg><pb n="126"/>
<p>yathā—</p>
<lg type="udāharaṇa" n="1.132.174">
  <l>
    <seg type="pāda">‘yo yaḥ śastraṃ bibharti svabhujagurumadaḥ pāṇḍavīnāṃ camūnāṃ</seg>
    <seg type="pāda">yo yaḥ pāñcālagotre śiśuradhikavayā garbhaśayyāṃ gato vā |</seg>
  </l>
  <l>
    <seg type="pāda">yo yastatkarmasākṣī carati mayi raṇe yaśca yaśca pratīpaḥ</seg>
    <seg type="pāda">krodhāndhastasya tasya svayamiha jagatāmantakasyāntako 'ham || 174 ||’</seg>
  </l>
</lg>
<p>atrāsamastatve 'pi <note>‘vyūḍha’ iti ṭīkāsaṃmataḥ pāṭhaḥ</note>prauḍhabandhatvādguṇatvam ||</p>
<div type="commentary">
  <p><q>oja iti</q> | dīptarasānupraviṣṭārthapratipādakasaṃdarbhaucityena samāsabhūyastvamojaḥ | asya viparyayo dīpterapratyūhādeva samādhīyate | tadidamuktam—‘dīptārthaṃ badhyate yatra taddīptaṃ cenna duṣyati’ iti | sugamamudāharaṇam | vyūḍhaḥprauḍhaḥ ||</p>
</div> <!-- commentary !-->
<lg type="kārikā" n="1.133">
  <l>samastamasamastaṃ vā na nirvahati yadvacaḥ |</l>
  <l>tadanirvyūḍhamasyāpi na doṣaḥ kvāpi tadyathā || 133 ||</l>
</lg>
<p>yathā—</p>
<lg type="udāharaṇa" n="1.133.175">
  <l>
    <seg type="pāda">‘prasīda caṇḍi tyaja manyumañjasā</seg>
    <seg type="pāda">janastavāyaṃ purataḥ kṛtāñjaliḥ |</seg>
  </l>
  <l>
    <seg type="pāda">kimarthamutkampitapīvarastana-</seg>
    <seg type="pāda">dvayaṃ tvayā luptavilāsamāsyate || 175 ||’</seg>
  </l>
</lg>
<p><note>‘atra samastarītyā’ ka-kha</note>atrāsamastarītyanirvāhādanirvyūḍhatve 'pi rasāntaraparigraheṇa rītyantaraparigrahādguṇatvam ||</p>
<div type="commentary">
  <p><q>samastamiti</q> | upakrāntarīteranirvāhe <note>‘madhurasaparyantā’ iti syāt</note>madhurarasaparyantā pratītiḥ skhalatīti dūṣaṇatābījamuktam | tathābhūtarasānuguṇavyabhicāryanupraveśavyañjanaucityādupakramanirvāhaḥ sarvasvāyamāno guṇatāmāsādayati | tathā hi—prasīdetyādau praṇayakelikupitakāminīprasādanāyāṃ śṛṅa‍gāravirodhisamāsavyatikareṇa rīterapyapakrame roṣalakṣaṇabhāvānubhāvabhūḥ<note>‘bhūtastana’ syāt</note> stanakampavarṇanāyāṃ samāso 'nupraviṣṭa iti vyaktaḥ pūrvarīteranirvāhaḥ | rasāntaraṃ prakṛtavijātīyarasasaṃbaddho vyabhicārī bhāvaḥ ||</p>
</div> <!-- commentary !-->
<pb n="127"/>
<lg type="kārikā" n="1.134">
  <l><note>‘niralaṃkāra’ ga</note>analaṃkāramityāhuralaṃkārojjhitaṃ vacaḥ |</l>
  <l>pūrvottarānusaṃdhāne tasya sādhutvamiṣyate || 134 ||</l>
</lg>
<p>yathā—</p>
<lg type="udāharaṇa" n="1.134.176">
  <l>‘niśamya tāḥ śeṣagavīrabhidhātumadhokṣajaḥ |</l>
  <l>śiṣyāya bṛhatāṃ patyuḥ prastāvamadiśaddṛśā || 176 ||’</l>
</lg>
<p>asyānalaṃkāratve 'pi pūrvāparānusaṃdhānaprayojanabhūtatvādguṇatvam ||</p>
<div type="commentary">
  <p><q>analaṃkāramiti</q> | anutkṛṣṭāpraviṣṭaviśeṣaṇavadvākyaṃ niralaṃkāraḥ pūrvottaravākyasaṃgatikaraṇaprayojanakatayā na doṣaḥ | kathaṃ tathābhūtasya kāvyatvamityapi na vācyam | anugatena vakrībhāvena tatsamarthanāt | vyaktamudāharaṇam ||</p>
<p>sūtrakāra eva vākyārthadoṣaguṇībhāvavivecanaṃ saṃgamayati—</p>
</div> <!-- commentary !-->
<lg type="kārikā" n="1.135">
  <l>vākyāśrayāṇāṃ doṣāṇāṃ guṇībhāvo 'yamīritaḥ |</l>
  <l>atha vākyārthadoṣāṇāmadoṣaḥ kathyate 'dhunā || 135 ||</l>
</lg>
<lg type="kārikā" n="1.136">
  <l>samudāyārthaśūnyaṃ yattadapārthaṃ pracakṣate |</l>
  <l>tanmattonmattabālānāmukteranyatra duṣyati || 136 ||</l>
</lg>
<p>yathā—</p>
<lg type="udāharaṇa" n="1.136.177">
  <l>
    <seg type="pāda">‘kvākāryaṃ<note>‘kṛtyaṃ’ ga</note> śaśalakṣmaṇaḥ kva ca kulaṃ bhūyo 'pi dṛśyeta sā</seg>
    <seg type="pāda">doṣāṇāmupaśāntaye śrutamaho kope 'pi kāntaṃ mukham |</seg>
  </l>
  <l>
    <seg type="pāda">kiṃ vakṣyantyapakalmaṣāḥ kṛtadhiyo<note>‘dhiyaḥ svapne 'pi sā durlabhā’ ga</note> rekhaiva sānyādṛśī</seg>
    <seg type="pāda">cetaḥ svāsthyamupehi kaḥ khalu yuvā dhanyo 'dharaṃ dhāsyati || 177 ||</seg>
  </l>
</lg>
<p>atra samudāyārthaśūnyatvenāpārthasyāpyunmattavacanatvādguṇatvam ||</p>
<div type="commentary">
  <p><q>vākyāśrayāṇāmiti</q> | <note>‘mattādivavanānya’ pāṭhaḥ</note>sattādivacanānyanukriyamāṇāni camatkāramarpayanti | ata eva chāyālaṃkāraprādurbhāvādguṇaḥ | anityadoṣatayā cānukaraṇādanyadapi guṇībhavanabījamunneyamityudāharaṇena vyañjayannāha—<q>kvākṛtyamiti</q> | atra śrutiśālino <pb n="128"/>nāyakasya vāsanāparipākavaśādvipralambhāveśe 'pi prathamaṃ prādurbhāvaḥ—‘kvākṛtyaṃ śaśalakṣmaṇaḥ kva nu kulam’ iti | tadevaṃ śāntarasānuyāyinamanantarameva bādhitvā cittānurañjakaprakṛtarasāvyabhicāriṇā autsukyasya prādurbhāvaḥ—‘bhūyo 'pi dṛśyeta sā’ iti | evaṃ ‘doṣāṇāmupaśāntaye śrutam’ ityādyaucityādīnāṃ pūrvapūrvaprādurbhūtānāmuttarottarabhāvibhiścintāprabhṛtibhirapavāde prakṛtavāsanā praụdhiravaseyā | <q>unmattavacanatvāditi</q> | rasāviṣṭacetasastadutkalikāprāyāṇāṃ bhāvānāmavyavasthayā kīrtanamunmādaḥ ||</p>
</div> <!-- commentary !-->
<lg type="kārikā" n="1.137">
  <l><note>‘prayojakaṃ’ ga</note>yadaprayojanaṃ yacca gatārthaṃ vyarthameva yat |</l>
  <l>tasyāpi kvāpi nirdoṣaḥ prayogo dṛśyate yathā || 137 ||</l>
</lg>
<p>yathā—</p>
<lg type="udāharaṇa" n="1.137.178">
  <l>‘gītā viduravākyāni dharmāḥ śāntanaveritāḥ |</l>
  <l>na śrutā bhārate yena tasya janma nirarthakam || 178 ||’</l>
</lg>
<p>atra gītāviduravākyādīnāṃ kathāyāmaprayojakatve 'pītihāsavyājena caturvargapratipādanasyārambha eva pratijñānādguṇatvam | tadidamaprayojanam ||</p>
<div type="commentary">
  <p><q>yadprayojanamiti</q> | prabandhārthapoṣā<note>‘poṣo nādhāyaka’ pāṭhaḥ</note>nādhāyakavākyamaprayojanam | arthaṃlābhapratipādakatayā kṛtakaraṃ vyartham | evakāro bhinnakramastacchabdānantaraṃ draṣṭavyaḥ | dṛśyata ityanena tatra tatra prakṛtasaṃgatau satyāṃ doṣābhāvo 'vaseya iti darśitam | yadyapi bhagavadgītāyāṃ mokṣādhikāriṇāmastyeva prakṛtaśāntarasaparipoṣakatvam, tathāpi tadantargatānāṃ bhūyasāmāhatya nāsti | bhīṣmaviduravākyānāṃ tu dharmādhikāre prakṛtānāṃ vyakta eva niṣprayojanaprastāvaḥ<note>‘stāvaḥ’ pāṭhaḥ</note> | so 'yaṃ yathā samādhīyate tadvivṛṇoti—<q>atreti</q> | itihāsarūpe prabandhe satyapi śāntasya vākyārthābhāvena bahūnāmitihāsānāṃ trivargādhikāritvāccaturvargapratipādanameva maharṣerabhimatam, dharmāditritayasya ca prāsaṅgikatayā na pūrvavadasyārthaikatāvirodhaḥ | tadidamuktam—<q>vyājeneti</q> | evaṃ ca vyutpādayitavyaviṣayajijñāsopādāne dharmārthapravṛttaye vākyamidaṃ saphalatāmāsādayadguṇa
eva bhavati ||</p>
</div> <!-- commentary !-->
<pb n="129"/>
<p>evaṃ gatārthamapi yathā—</p>
<lg type="udāharaṇa" n="1.137.159">
  <l>‘hṛtkaṇṭhavaktraśrotreṣu kasya nāvasthitaṃ tava |</l>
  <l>śrīkhaṇḍahārakarpūradantapatraprabhaṃ yaśaḥ || 179 ||’</l>
</lg>
<p>atraikenaivopamānena <note>‘śubhratva’ ga</note>śauklyapratītau śeṣopamānapādānāṃ vyarthatve 'pi yaśasaḥ smaryamāṇatvagīyamānatvastūyamānatvaśrūyamāṇatvairhṛdayādiṣu śrīkhaṇḍādivadanasthānasya pratīyamānatvādguṇatvam ||</p>
<div type="commentary">
  <p><q>evaṃ gatārthamapīti</q> | śrīkhaṇḍenaivopamāne yaśasaḥ śuddhatvamavagataṃ śleṣopamānapadāni kevalakṛtakarāṇīti vyarthatvaprasaṅa‍ge smaraṇādiviśeṣavivakṣayā tiraskriyate, yathāsaṃkhyādibhaṅgisaubhāgyena ca guṇībhāva iti ||</p>
</div> <!-- commentary !-->
<lg type="kārikā" n="1.138">
  <l>aviśeṣeṇa pūrvoktaṃ yadi bhūyo 'pi kīrtyate |</l>
  <l>tadekārthaṃ rasākṣiptacetasāṃ tanna duṣyati || 138 ||</l>
</lg>
<p>yathā—</p>
<lg type="udāharaṇa" n="1.138.180">
  <l>
    <seg type="pāda">‘asāraṃ saṃsāraṃ parimuṣitaratnaṃ tribhuvanaṃ</seg>
    <seg type="pāda">nirālokaṃ lokaṃ maraṇaśaraṇaṃ bāndhavajanam |</seg>
  </l>
  <l>
    <seg type="pāda">adarpaṃ kandarpaṃ jananayananirmāṇamaphalaṃ</seg>
    <seg type="pāda">jagajjīrṇāraṇyaṃ kathamasi vidhātuṃ vyavasitaḥ || 180 ||’</seg>
  </l>
</lg>
<p>'asāraṃ saṃsāram’ ityuktvā ‘paribhuṣitaratnaṃ tribhuvanaṃ nirālokaṃ lokam’ ‘jagajjīrṇāraṇyam’ iti yaduktam, tasya viśeṣānabhidhāyakatve 'pi rasākṣiptena vaktrābhihitatvādguṇatvam ||</p>
<div type="commentary">
  <p><q>aviśeṣeṇeti</q> | pūrvoktapūrvoktābhinnatātparyakamaviśeṣeṇa tātparyāvṛttiprayojanamantareṇa tanmayībhavanaṃ cetasa ākṣepaḥ | ‘asāraṃ saṃsāram’ ityanena sthāvarajaṅa‍gamaprapañcasya niḥsāratāṃ pratipādya ‘jātau jātau yadutkṛṣṭaṃ taddhi ratnaṃ pracakṣate’ iti | 'paribhuṣitaratnam’ ityatrāpi tāvāneva tātparyārthaḥ | evaṃ ‘nirālokaṃ lokaṃ', ‘jagajjīrṇāraṇyam’ ityatrāpi draṣṭavyam | sugamamanyat ||</p>
</div><pb n="130"/>
<lg type="kārikā" n="1.139">
  <l>saṃśayāyaiva saṃdigdhaṃ yadi jātu prayujyate |</l>
  <l>syādalaṃkāra evāsau na doṣastatra tadyathā || 139 ||</l>
</lg> 
<lg type="udāharaṇa" n="1.139.181">
  <l>‘kutto lambhaï panthia sattharaaṃ ettha gāmaṇigharammi |</l>
  <l>uṇṇaapaohare pekkhiūṇa jaï vasasi tā vasasu || 181 ||’</l>
</lg>
<lg type="chāyā" ref="1.139.181">
  <l>[kuto labhyate pathika srastarakamatra grāmaṇīgṛhe |</l>
  <l>unnatapayodharānprekṣya yadi vasasi tadā vasa ||]</l>
</lg>
<p>atra kenāpi pathikayūnā prāvṛḍārambhe grāmaṇīvadhūḥ pīnonnatastanī sattharaamiti srastarakavyājena śastarataṃ yācitā | taṃ pratyācakṣāṇeva yathoktaṃ brūte—‘kuto 'tra grāmaṇīgṛhe srastarakaḥ, kuto vā śastaṃ ratam | unnatau payodharau mama hṛdaye nabhasi vā payodharāndṛṣṭvā yadi vasasi tadā vasa’ iti tadetasya gopanāya <note>‘nānārthaireva’ ga</note>vdyarthaireva padaiḥ prayuktamiti saṃdigdhasyāpyasya guṇatvam ||</p>
<div type="commentary">
  <p><q>saṃśayāyaiveti</q> | miśro viruddhārthavākyaṃ saṃśayāpādanena duṣyatītyuktam | yadā tu saṃdeha eva tātparyamavadhāryate tadā sa eva rañjakatayālaṃkāratāmārohatīti <note>‘kathaṃ na’ syāt</note>katthanaṃ guṇībhāva iti, tadidaṃbhuktam—<q>syādalaṃkāra eveti</q> | kuto labhyate pathika srastaraḥ śastarataṃ cātra grāmaṇīgṛhe | grāmaṇīrgrāmapradhānam | unnatapayodharānmedhān payodharau stanau vā dṛṣṭvā yadi vasasi tadvasa | atra praṣṭuḥ saṃdehajanakatvena nibhṛtānurāgaprakāśanaṃ pathikaviṣaye pratīyate || <q>dvyarthairiti</q> | taduktam—‘vdyarthaiḥ padaiḥ piśunayecca rahasyavastu’ iti ||</p>
</div> <!-- commentary !-->
<lg type="kārikā" n="1.140">
  <l>vākye prabandhe cārthānāṃ paurvāparyaviparyayaḥ |</l>
  <l>doṣaḥ sopakramo nāma citrahetau ca duṣyati || 140 ||</l>
</lg>
<p>yathā—</p>
<lg type="udāharaṇa" n="1.140.182">
  <l>‘paścātparyasya kiraṇānudīrṇaṃ candramaṇḍalam |</l>
  <l>prāgeva hariṇākṣīṇāmudīrṇo rāgasāgaraḥ || 182 ||’</l>
</lg><pb n="131"/>
<p>atra paurvāparyaviparyayādapakramadoṣasya candrodayaṃ prati rāgoddīpanaprakarṣaprakāśanatvādadoṣaḥ ||</p>
<div type="commentary">
  <p><q>vākya iti</q> | arthānāṃ kāryakāraṇabhūtānāṃ teṣāmeva paurvāparyaniyamādya iti pūrvārdhe 'dhyāhāryam | citrahetāviti prasiddharūpaviparyāsena hetuvacanadvārā prakṛtavākyārthaparipoṣādhānaṃ citrahetuḥ | paryasya vistārya candrodayarāgoddīpanayoḥ satyapi hetuhetumadbhāvena paurvāparye prathamaṃ rāgasāgaraḥ paścāccandramaṇḍalamudīrṇamiti viparyāsapratītisamasamayamuddīpanavibhāvanānusaṃdhānād himāṃśoratiśīghrakāritāprakāśanāt prakṛtaśṛṅgāraraso dīpyate | evaṃ kulakādirūpaṃ prabandhāntargatavākyeṣvapi guṇatvamavaseyam ||</p>
</div> <!-- commentary !-->
<lg type="kārikā" n="1.141">
  <l>yasmin‍rīteranirvāhaḥ khinnaṃ tadabhidhīyate |</l>
  <l>na doṣastasya tu kvāpi yatra cchāyā na hīyate || 141 ||</l>
</lg>
<p>yathā—</p>
<lg type="udāharaṇa" n="1.141.183">
  <l>
    <seg type="pāda">‘abhinavavadhūroṣasvāduḥ karīṣatanūnapā-</seg>
    <seg type="pāda">dasaralajanāśleṣakrūrastuṣārasamīraṇaḥ |</seg>
  </l>
  <l>
    <seg type="pāda">galitavibhavasyājñevādya dyutirmasṛṇā rave-</seg>
    <seg type="pāda">rvirahivanitāvakraklaibyaṃ bibharti niśākaraḥ || 183 ||’</seg>
  </l>
</lg>
<p>atropamānāni sāmānyavacanaiḥ samasyanta iti prakrāntarīteranirvāhe 'pi samāsavyākhyāparatvenaiva ivaśabdataddhitayoḥ prayoge pratyuta cchāyotkarṣa iti guṇatvam ||</p>
<div type="commentary">
  <p><q>yasminniti</q> | vākyārthasya dharmiṇo yadalaṃkārabhaṅgyā prakramasthayā nirvahaṇābhāvaḥ khedaḥ | sa tu pūrvālaṃkāraviśrāntau pratīteraskhalane na doṣaḥ | guṇatvaṃ ca tasya bhaṅgyantarairapi prakṛtālaṃkāre dhvananāt | tathā hi—‘abhinavavadhūroṣasvādu asaralajanāśleṣa iva krūraḥ’ ityupamānāni sāmānyavacanaiḥ samasyanta iti samāsadvayenopamāmupakramya malinavibhavasyājñeveti samāsatyāgādvirahivanitāvakrak‍laibyaṃ bibhartīti cāntaradharmāropeṇa copamātyāgātsatyapi rīteranirvāhe upamāyāmeva paryavasānaṃ samādhānahetuḥ | guṇatvahetumāha—vyākhyāparatveneti | galitavibhāvājñāmasṛṇeti samāse kartavye yo 'yamivaśabdaprayogaḥ sa ivārthe pūrvau samāsau bodhayati | klaibyaṃ <pb n="132"/>bibhartīti sāmānyālaṃkāre kathamanyadharmamanyo vahatīti pratisaṃdhānasamasamayaṃ vakraklaibyamasyetyantargatopamāprakaṭībhāve upamāsamāsapadayorapi sā pratīyate iti seyaṃ kavicāturīpratīyamānacchāyāmeva puṣṇāti | tadidamuktam—pratyuteti ||</p>
</div> <!-- commentary !-->
<lg type="kārikā" n="1.143">
  <l>lokātīta ivārthe yaḥ so 'timātra iheṣyate |</l>
  <l>vārtādau tena tuṣyanti vidagdhā netare janāḥ || 142 ||</l>
</lg>
<lg type="kārikā" n="1.143">
  <l>tacca vārtābhidhāneṣu varṇanāsvapi vidyate |</l>
  <l>kāntaṃ jagati tatkāntaṃ laukikārthānuyāyi yat || 143 ||</l>
</lg>
<lg type="kārikā" n="1.144">
  <l>laukikārthamatikramya prasthānaṃ yatpravartate |</l>
  <l>tadatyuktiriti proktaṃ gauḍānāṃ manaso mude || 144 ||</l>
</lg>
<p>yathā—</p>
<lg type="udāharaṇa" n="1.144.184">
  <l>‘deva dhiṣṇyabhivārādhyamadya prabhṛti no gṛham |</l>
  <l>yuṣmatpādarajaḥpātadhautaniḥśeṣakalmaṣam || 184 ||’</l>
</lg>
<p>atrātimātrākhye doṣe 'pi vārtābhidhāne 'bhidheyasya kāntiguṇasyā-
bhyanujñānādga‍uṇatvam |</p>
<p>yathā vā—</p>
<lg type="udāharaṇa" n="1.144.185">
  <l>‘alpaṃ nirmitamākāśamanālocyaiva vedhasā |</l>
  <l>idamevaṃvidhaṃ bhāvi bhavatyāḥ stanajṛmbhaṇam || 185 ||’</l>
</lg>
<p>atrātimātratve 'pi varṇanārthatvādguṇatvam | athānatimātraṃ kīdṛk |</p>
<p>ucyate—</p>
<p>vārte tāvadyathā—</p>
<lg type="udāharaṇa" n="1.144.186">
  <l>‘gṛhāṇi nāma tānyeva taporāśirbhavādṛśaḥ |</l>
  <l>saṃbhāvayanti yānyevaṃ pāvanaiḥ pādapāṃsubhiḥ || 186 ||’</l>
</lg>
<p>atha varṇanāyāṃ yathā—</p>
<lg type="udāharaṇa" n="1.144.187">
  <l>‘anayoranavadyāṅgi stanayorjṛmbhamāṇayoḥ |</l>
  <l>avakāśo na paryāptastava bāhulatāntare || 187 ||’</l>
</lg>
<pb n="133"/>
<div type="commentary">
  <p><q>lokāṃtīta iti</q> | ‘anāmaye priyālāpe vārtaṃ vārtā ca kīrtyate | varṇanāsvapi’ ityādipadavivaraṇaṃ dṛśyate | kāntamityabhisaṃbandhaḥ | laukikārthānuyāyi yajjagati loke kāntamucyate tathābhūtamatikramya yatkavīnāṃ prasthānaṃ pravartate tadapi gauḍānāṃ manaso mude proktam | śabdāḍambarātmakagauḍarītipriyāṇāṃ vidagdhakāmājñāpakaṃ sadguṇī bhavatīti ślokārthaḥ | dhiṣṇyaṃ gṛham | nanu priyālāpavarṇanayorevaṃvidhā eva loke kāvye ca vacanasaṃdarbhā iti nāstyatimātratānatimātratayorbheda iti pṛcchati—<q>atheti</q> | sugabhamanyat ||</p>
</div> <!-- commentary !-->
<lg type="kārikā" n="1.145">
  <l>parūṣaṃ niṣṭhurārthaṃ tu yadatīva vigarhitam |</l>
  <l>viruddhalakṣaṇādyāsu taduktiṣu na duṣyati || 145 ||</l>
</lg>
<p>yathā—</p>
<lg type="udāharaṇa" n="1.145.188">
  <l>‘hālāhalaṃ viṣaṃ bhuṅkṣva sakhi mā tatra viśvasīḥ |</l>
  <l>yadvā na dahyase kāṣṭhaiḥ svalpaistvamiti me matiḥ || 188 ||’</l>
</lg>
<p>atra pāruṣye 'pi viruddhalakṣaṇayārthāntarasya lakṣitatvādguṇatvam ||</p>
<div type="commentary">
  <p><q>paruṣamiti</q> | viruddhalakṣaṇā laukikī tasyā hi jhaṭityabhidhānāvinābhāvādaparuṣārthapratīterabhidhānataḥ pāruṣyaṃ na doṣo lakṣaṇāparigraheṇa ca guṇatvam | tadāhuḥ—‘abhidheyāvinābhāvapratītirlakṣaṇeti yā | saiṣā kāvye dagdhavakrā jīvitaṃ vṛttiriṣyate ||’ iti |</p>
</div> <!-- commentary !-->
<lg type="kārikā" n="1.146">
  <l>aprastutarasaṃ prāhurvirasaṃ vastu sūrayaḥ |</l>
  <l>aprādhānye tadeṣṭavyaṃ śiṣṭaiḥ syādrasavastunoḥ || 146 ||</l>
</lg>
<p>yathā—</p>
<lg type="udāharaṇa" n="1.146.189">
  <l>
    <seg type="pāda">‘kṣipto hastāvalagna: prasabhamabhihato 'pyādadānoṃ 'śukāntaṃ</seg>
    <seg type="pāda">gṛhṇankeśeṣvapāstaścaraṇanipatito nekṣitaḥ saṃbhrameṇa |</seg>
  </l>
  <l>
    <seg type="pāda">āliṅganyo 'vadhūtastripurayuvatibhiḥ sāśrunetrotpalābhiḥ</seg>
    <seg type="pāda">kāmīvārdrāparādhaḥ sa dahatu duritaṃ śāṃbhavo vaḥ śarāgniḥ || 189 ||’</seg>
  </l>
</lg>
<p>atra karuṇe śrṛṅgārasyāprakṛ1tatve 'pi śaṃbhuprabhāvavarṇanāṅgabhūtatvena dvayo-
rapyaprādhānyādavairasyena guṇatvam ||</p>
<!-- NOTES pg=133!-->
1. ‘stutatve’ iti saṭīkapustakapāṭhaḥ.
<pb n="134"/>
<div type="commentary">
  <p><q>aprastuteti</q> | aprādhānya ityupalakṣaṇaṃ bādhyatve 'pīti ca boddhavyam rasavastunoḥ parasparavirodhirasavyañjakayoḥ | yadvā mithovirodhirasarūpayoreva vastunaḥ | tadāha—‘bādhyānāmaṅgabhāvaṃ vā prāptānāmavi<note>‘muktivatsalā’ iti pāṭhaḥ</note>muktatā’ iti ||</p>
</div> <!-- commentary !-->
<lg type="kārikā" n="1.147">
  <l>hīnaṃ yatropamānaṃ syādupameyaṃ guṇādhikam |</l>
  <l>hīnopamaṃ tadasyāhuḥ kavayaḥ kvāpyaduṣṭatām || 147 ||</l>
</lg>
<p>yathā—</p>
<lg type="udāharaṇa" n="1.147.190">
  <l>‘tataḥ kumudanāthena kāminīgaṇḍapāṇḍunā |</l>
  <l>netrānandena candreṇa māhendrī digalaṃkṛtā || 190 ||’</l>
</lg>
<p>atropamānasya hīnatāyāmapi rāgātiśayahetutvādguṇatvam ||</p>
<div type="commentary">
  <p><q>hīnamiti</q> | jātipramāṇābhyāmapakṛṣṭaṃ hīnaṃ candrāpekṣayā kāminīkapolasyāpakarṣe ātmanastulyatāmuddīpanasya pratipādyamānaḥ prakṛtaśṛṅgāraprakarṣamarpayiṣyatīti guṇatvam | evamadhikopame 'pi ||</p>
</div> <!-- commentary !-->
<lg type="kārikā" n="1.148">
  <l>yatropamānamutkṛṣṭamupameyaṃ nikṛṣyate |</l>
  <l>jñeyaṃ tadadhikaupamyamasyāpi kvāpyadoṣatā || 148 ||</l>
</lg>
<p>yathā—</p>
<lg type="udāharaṇa" n="1.148.191">
  <l>‘kāntyā candramasaṃ dhāmnā sūryaṃ dhairyeṇa cārṇavam |</l>
  <l>rājannanukaroṣi tvaṃ saubhāgyenāpi manmatham || 191 ||’</l>
</lg>
<p>asyādhikaupamye 'pi rājño lokapālāṃśatvena śiṣṭairādṛtatvādguṇatvam ||'</p>
<lg type="kārikā" n="1.149">
  <l>upamānasya<note>‘nena’ iti saṭīkapustakapāṭhaḥ</note> vaiṣamyādbhavedasadṛśopamam |</l>
  <l>tasyābhyanujñāmicchanti vyatirekopamādiṣu || 149 ||</l>
</lg>
<p>yathā—</p>
<lg type="udāharaṇa" n="1.149.192">
  <l>‘prahitaḥ pradhanāya mādhavānahamākārayituṃ mahībhujā |</l>
  <l>na pareṣu mahaujasaśchalādapakurvanti malimlucā iva || 192 ||’</l>
</lg>
<pb n="135"/>
<p>asyāsadṛśopamatve 'pi vyatirekopapādakatvādguṇatvam ||</p>
<div type="commentary">
  <p><q>upamānasyeti</q> | upamānena vaiṣamyamanvayena sādṛśyābhāvāt | vyatirekopamādītyādigrahaṇāvdyatirekadṛṣṭāntottkyādiparigrahaḥ ||</p>
</div> <!-- commentary !-->
<lg type="kārikā" n="1.150">
  <l>yasyopamānaṃ lokeṣu na prasiddhaṃ tadiṣyate |</l>
  <l>aprasiddhopamaṃ nāma tatkvacinnaiva duṣyati || 150 ||</l>
</lg>
<p>yathā—</p>
<lg type="udāharaṇa" n="1.150.193">
  <l>
    <seg type="pāda">‘udgarbhahūṇaramaṇīramaṇopamarda-</seg>
    <seg type="pāda">bhugnonnatastananiveśanibhaṃ himāṃśoḥ |</seg>
  </l>
  <l>
    <seg type="pāda">bimbaṃ kaṭhorabisakāṇḍakaḍāragaurai-</seg>
    <seg type="pāda">rviṣṇoḥ padaṃ prathamamagrakarairvyanaktiḥ || 193 ||’</seg>
  </l>
</lg>
<p>asthāṃ prasiddhopamatvena dūṣaṇatve 'pi dvayorapi śrṛṅgāroddīpakatvasāmyādguṇatvam ||</p>
<div type="commentary">
  <p><q>yasyopamānamiti</q> | lokaprasiddhameva kavibhirupamāne kāntaṃ bhavati tena yatra loke prasiddhaṃ tena sahopamāvarṇane saṃbhavadapyaprasiddhopamatvaṃ rasānupraveśena guṇī bhavati | udgarbhatvena stanāgraśyāmikā tayā lāñchanānukaraṇamabhilaṣitam ||</p>
</div> <!-- commentary !-->
<lg type="kārikā" n="1.151">
  <l>niralaṃkāramityāhuralaṃkārojjhitaṃ vacaḥ |</l>
  <l>arthaurjityeṣu tasyāpi kvacinnirdoṣatā matā || 151 ||</l>
</lg>
<p>yathā—</p>
<lg type="udāharaṇa" n="1.151.194">
  <l>
    <seg type="pāda">‘yācñāṃ dainyaparābhavapraṇayinīṃ nekṣvākavaḥ śikṣitāḥ</seg>
    <seg type="pāda">sevāsaṃvalitaḥ kadā raghukule maulau nibaddho 'ñjaliḥ |</seg>
  </l>
  <l>
    <seg type="pāda">sarvaṃ tadvihitaṃ tathāpyudadhinā naivoparodhaḥ kṛtaḥ</seg>
    <seg type="pāda">pāṇiḥ saṃprati me haṭhātkimaparaṃ spraṣṭuṃ dhanurvāñchati || 194 ||’</seg>
  </l>
</lg>
<p>atra niralaṃkāratve 'pi arthaurjityādguṇatvam ||</p>
<div type="commentary">
  <p><q>niralaṃkāramiti</q> | dainyaparābhavapraṇayinīmityādyutkṛṣṭapuṣṭiviśeṣaṇayogādastiśabde 'spaṣṭe vakratārthe tu nāsti vakratvaṃ cālaṃkāra iti | yadyapi vākyārtho niralaṃkāra <pb n="136"/>iva bhāsate, tathāpi viśeṣato 'laṃkārādhyavasāye 'pi sāmānyena vakratā prakāśata eva | nahi laukikaśāstrīyavacanārthavaiparītyamiha pratīyate | tadidamuktamarthaurjityāditi ||</p>
  <p>asti hi vayaṃ yācāmaha ityukte yācñā ca bhikṣākarānālakṣitā(?)ityuktau nāyakaprakarṣābhivyañjako viśeṣa ityāha—</p>
</div> <!-- commentary !-->
<lg type="kārikā" n="1.152">
  <l>asabhyārthaṃ yadaślīlaṃ tadarthāntaravāci vā |</l>
  <l>tasyeha dṛśyate bhūmnā prayogo nāpi duṣyati || 152 ||</l>
</lg>
<p>yathā—</p>
<lg type="udāharaṇa" n="1.">
  <l>
    <seg type="pāda">‘adyāpi tatkanakakuṇḍalaghṛṣṭagaṇḍa-</seg>
    <seg type="pāda">māsyaṃ smarāmi viparītaratābhiyoge |</seg>
  </l>
  <l>
    <seg type="pāda">āndolanaśramajalasphuṭagharmabindu-</seg>
    <seg type="pāda">muktāphalaprakaravicchuritaṃ priyāyāḥ || 195 ||’</seg>
  </l>
</lg>
<p>atrāślīlārthe 'pi kavibhiravigītatvādguṇatvam ||</p>
<div type="commentary">
  <p><q>asabhyārthamiti</q> | kvacitprāthamika eva padārthasaṃsargo 'ślīlaḥ | kvacittu na tasmiṃstathābhūte 'pi saṃsargāntaramiti yadaślīlamarthāntaravāci vetyuktam | kavibhiravigītatvāditi | aviparītādviparītaṃ ratamutkṛṣyata iti śāstrakārairāmnānāttasya śṛṅgāroddīpanatayā kavibhirādṛtatvādityarthaḥ ||</p>
</div> <!-- commentary !-->
<lg type="kārikā" n="1.153">
  <l>deśo 'drivanarāṣṭrādiḥ kālo rātriṃdivartavaḥ |</l>
  <l>nṛtyagītaprabhṛtayaḥ kalāḥ kāmārthasaṃśrayāḥ || 153 ||</l>
</lg>
<lg type="kārikā" n="1.154">
  <l>carācarāṇāṃ bhūtānāṃ pravṛttirlokasaṃjñitā |</l>
  <l>hetuvidyātmako nyāyaḥ saṃsmṛtiḥ śrutirāgamaḥ || 154 ||</l>
</lg>
<lg type="kārikā" n="1.155">
  <l>teṣu teṣvayathārūḍhaṃ yadi kiṃcitpravartate |</l>
  <l>kaveḥ pramādāddeśādivirodhītyetaducyate || 155 ||</l>
</lg>
<lg type="kārikā" n="1.156">
  <l>virodhaḥ sakaleṣveva<note>‘lo 'pyeṣa’ iti saṭīkapustakapāṭhaḥ</note> kadācitkavikauśalāt |</l>
  <l>utkramya doṣagaṇanāṃ guṇavīthīṃ vigāhate || 156 ||</l>
</lg><pb n="137"/>
<p>tatra deśaviruddhasya guṇībhāvo yathā—</p>
<lg type="udāharaṇa" n="1.156.196">
  <l>‘tasya rājñaḥ prabhāveṇa tadudyānāni jajñire |</l>
  <l>ārdrāṃśukapravālānāmāspadaṃ suraśākhinām || 196 ||’</l>
</lg>
<p>atra deśaviruddhatve 'pi tasya rājñaḥ prabhāveṇeti kāraṇopanyāsādguṇatvam ||</p>
<div type="commentary">
  <p><q>deśo 'drīti</q> | ādipadena dvīpādiparigrahaḥ | kāmārthasaṃśrayāḥ, arthasaṃśrayāḥ pravṛttayo 'vasthāviśeṣāḥ | hetuvidyā ānvīkṣikī | ayathārūḍhaṃ aprasiddham ||</p>
</div> <!-- commentary !-->
<p>kālaviruddhasya yathā—</p>
<lg type="udāharaṇa" n="1.156.197">
  <l>‘rājñāṃ vināśapiśunaścacāra kharamārutaḥ |</l>
  <l>cumbankadambakusumaiḥ saha saptacchadodgamān || 197 ||’</l>
</lg>
<p>atra kālaviruddhatve 'pi rājñāṃ vināśapiśuna ityaniṣṭasūcakotpāta rūpatvādguṇatvam ||</p>
<div type="commentary">
  <p><q>kālaviruddhasyeti</q> | upaghāta utpātaḥ ||</p>
</div> <!-- commentary !-->
<p>lokaviruddhasya yathā—</p>
<lg type="udāharaṇa" n="1.156.198">
  <l>‘aindavādarciṣaḥ kāmī śiśiraṃ havyavāhanam |</l>
  <l>abalāvirahakleśavihvalo gaṇayatyalam || 198 ||’</l>
</lg>
<p>atra lokaviruddhatve 'pi kāmibhistathā saṃvedyamānatvādguṇatvam ||</p>
<p>yuktiviruddhasya yathā—</p>
<lg type="udāharaṇa" n="1.156.199">
  <l>
    <seg type="pāda">‘sa saṃkocaścandrādiva kumudarāśeraśaraṇaḥ</seg>
    <seg type="pāda">sa sūryātkokānāṃ viraha iva luptapratividhiḥ |</seg>
  </l>
  <l>
    <seg type="pāda">guṇebhyaste khedapraśamanakarebhyo 'pi yadayaṃ</seg>
    <seg type="pāda">khalānāmudvegastadidamamṛtādeva maraṇam || 199 ||’</seg>
  </l>
</lg>
<p>atra yuktiviruddhatve 'pi chekottkyā saṃbhāvyamānopamayā tathāpratīterguṇatvam |</p>
<pb n="138"/>
<div type="commentary">
  <p><q>sa saṃkoca iti</q> | yadi candrādibhyaḥ kumudasaṃkocādayo bhaveyustadā bhavadguṇebhyaḥ khalānāmudvega upamīyeta na tu tathā saṃbhavati tenāyamalaukikatvādāścaryamarpayatīti vākyārthaparipoṣāttathopanyāso guṇa eveti ||</p>
</div> <!-- commentary !-->
<p>aucityaviruddhasya yathā—</p>
<lg type="udāharaṇa" n="1.156.200">
  <l>
    <seg type="pāda">‘tenātha nātha durudāharaṇātapena</seg>
    <seg type="pāda">saumyāpi nāma paruṣatvamabhiprapannā |</seg>
  </l>
  <l>
    <seg type="pāda">jajvāla tīkṣṇaviśadāḥ sahasodgirantī</seg>
    <seg type="pāda">vāgarciṣastapanakāntaśileva sītā || 200 ||’</seg>
  </l>
</lg>
<p>atra strītvādaucityavirodhe 'pi tatsamayocitatvādguṇatvam ||</p>
<p>vacanaviruddhasya yathā—</p>
<lg type="udāharaṇa" n="1.156.201">
  <l>‘paradārābhilāṣo me kathamāryasya yujyate |</l>
  <l>pibāmi taralaṃ tasyāḥ kadā nu radanacchadam || 201 ||’</l>
</lg>
<p>atra vacanavirodhe 'pi vaktustathāvidhāvasthatvādguṇatvam ||</p>
<div type="commentary">
  <p><q>vacanaviruddhasyeti</q> | aṣṭamī kāmāvasthāṃ<note>prakṣipto 'yaṃ pāṭhaḥ</note> ||</p>
</div> <!-- commentary !-->
<p>dharmavirodhasya yathā—</p>
<lg type="udāharaṇa" n="1.156.202">
  <l>‘pañcānāṃ pāṇḍuputrāṇāṃ patnī pāñcālakanyakā |</l>
  <l>satīnāmagraṇīstvāsīddaivo hi vidhirīdṛśaḥ || 202 ||’</l>
</lg>
<p>atra dharmavirodhe 'pi daivo vidhirityanenābhihitatvādadoṣaḥ ||</p>
<div type="commentary">
  <p><q>dharmavirodhasyeti</q> | daivo hīti | siddhādeśācca satītvaṃ pāñcālakanyakāyāḥ | tiraskṛtamityata eva vā pañcadhā vivakṣita ityāgamaḥ ||</p>
</div> <!-- commentary !-->
<p>arthaśāstraviruddhasya yathā—</p>
<lg type="udāharaṇa" n="1.156.203">
  <l>‘nītirāpadi yadgamyaḥ parastanmānino hriye |</l>
  <l>vidhurvidhuṃtudasyeva pūrṇastasyotsavāya saḥ || 203 ||’</l>
</lg>
<pb n="139"/>
<p>atrāpanna: śatrurabhiyātavya iti nītiḥ, tacca mānino hriye bhavatī<note>‘to 'ti’ mūlapustakapāṭhaḥ</note>tiviruddhamapi uddhatapuruṣabhāṣitatvānna duṣyatīti guṇatvam |</p>
<div type="commentary">
  <p><q>arthaśāstreti</q> | uddhatapuruṣabhāṣitatvāditi | pūrvapakṣatayā siddhāntopoddhātatvādityarthaḥ ||</p>
</div> <!-- commentary !-->
<p>kāmaśāstraviruddhasya yathā—</p>
<lg type="udāharaṇa" n="1.156.204">
  <l>‘dolātipreraṇatrastavadhūjanamukhodgatam |</l>	
  <l>kāmināṃ layavaiṣamyādgeyaṃ rāgamavardhayat || 204 ||’</l>
</lg>
<p>atra trāsato layavaiṣamyeṇa geyasya rāgahetutve 'pi kāminīmukhodgīrṇatvādrāgavivardhanatvena guṇatvam ||</p>
<div type="commentary">
  <p><q>kāmaśāstreti</q> | layavaiṣamyāditi gītasya kalāprakathanāttasya ca viṣamalayasyārañjakatvātkathaṃ rāgavardhanamiti dūṣaṇaṃ dolāgatāgatatrastakāminīgītaprabhāvokteścamatkāritvāttirodhīyata iti guṇabhāvaṃ ca nīyate | bhāvāntarālavartī kāmo layaḥ ||</p>
</div> <!-- commentary !-->
<lg type="kārikā" n="1.157">
  <l>itthaṃ guṇāśca doṣāśca kāvye doṣaguṇāśca ye |</l>
  <l>ākhyātāste sphuṭaṃ saṃpratyalaṃkārānpracakṣmahe || 157 ||</l>
</lg>
<p>nanu guṇaireva śabdārthayoḥ sanāthīkaraṇe kimalaṃkāravivecanaprayāsenetyata āha—</p>
<lg type="kārikā" n="1.158">
  <l>yuvateriva rūpamaṅa‍ga kāvyaṃ svadate śuddhaguṇaṃ tadapyatīva |</l>
  <l>vihitapraṇayaṃ nirantarābhiḥ sadalaṃkāravikalpakalpanābhiḥ || 158 ||</l>
</lg>
<div type="commentary">
  <p><q>yuvateriti</q> | aṅa‍getyākṣepasaṃbodhane | alaṃkārasāhityabuddhisaṃgatiḥ praṇayaḥ ||</p>
<p>vikalpo viśeṣastarhi kimuttarasiddhau pūrveṇeti nyāyena tyajyantāṃ guṇā ityata āha—</p>
<lg>
  <l>
    <seg type="pāda">yadi bhavati vacaścyutaṃ guṇebhyo</seg>
    <seg type="pāda">vapuriva yauvanabandhamaṅa‍ganāyāḥ |</seg>
  </l>
  <l>
    <seg type="pāda">api janadayitāni durbhagatvaṃ</seg>
    <seg type="pāda">niyatamalaṃkaraṇāni saṃśrayante || 159 ||</seg>
  </l>
</lg>
<div type="commentary">
  <p><q>yadi bhavatīti</q> | vivṛtametat ||</p><pb n="140"/>
  <p>te cālaṃkārā yathāsthānaṃ niveśyamānā eva sahṛdayarañjanakṣamā iti kavīñśikṣayati—</p>
</div> <!-- commentray !-->
<lg type="kārikā" n="1.160">
  <l>
    <seg type="pāda">dīrghāpāṅa‍gaṃ nayanayugalaṃ bhūṣayatyañjanaśrī-</seg>
    <seg type="pāda">stuṅa‍gābhogau prabhavati kucāvarcituṃ hārayaṣṭiḥ |</seg>
  </l>
  <l>
    <seg type="pāda">madhye kṣāme vapuṣi labhate sthānakūrpāsalakṣmīḥ</seg>
    <seg type="pāda">śroṇībimbe guruṇi raśanādāma śobhāṃ bibharti || 160 ||</seg>
  </l>
</lg>
<trailer>
  <p>iti śrīmahārājādhirājabhojadevena viracite sarasvatīkaṇṭhābharaṇanāmni alaṃkāraśāstre guṇavivecanaṃ nāma prathamaḥ paricchedaḥ |</p>
</trailer>

<div type="commentary">
  <p><q>dīrgheti</q> | tena śabdādiviṣayavibhāgenālaṃkāravivecanaṃ saprayojanameveti tātparyārthaḥ | śeṣamatirohitam ||</p>
<trailer>
  <p>iti śrī<q>miśraratneśvara</q>viracite <q>ratnadarpaṇa</q>nāmni <q>sarasvatīkaṇṭhābharaṇa</q>-vivaraṇe guṇavivecano nāma prathamaḥ paricchedaḥ |</p>
</trailer>
</div> <!-- commentary !-->
</div> <!-- pariccheda !-->

</body>
</text>
</TEI>