<?xml version="1.0" encoding="utf-8"?><?xml-stylesheet type="text/css" href="bhoja.css"?><TEI>
<teiHeader>
  <fileDesc>
    <titleStmt>
      <title>Sarasvatīkaṇṭhābharaṇa, Pariccheda 3</title>
      <author>Bhojadeva</author>
    </titleStmt>
    <publicationStmt>
    </publicationStmt>
    <sourceDesc>
      <bibl>
        <title type="main"/>
        <title type="sub"/>
        <author/>
        <editor/>
        <imprint>
          <publisher/>
          <pubPlace/>
          <date when="1966"/>
        </imprint>
        <series>
          <title level="s"/>
          <biblScope type="number"/>
          <respStmt>
            <resp/>
            <name/>
          </respStmt>
        </series>
      </bibl>
    </sourceDesc>
  </fileDesc>
  <encodingDesc>
  </encodingDesc>
  <revisionDesc>
  </revisionDesc>
</teiHeader>

<text>
<body>

﻿<pb n="311"/>
<div type="pariccheda">
<head><p>tṛtīyaḥ paricchedaḥ |</p></head>
<div type="commentary">
<lg>
  <l>kṣobhasphuritacūḍendukhaṇḍaprakaravibhramāḥ |</l>
  <l>tāṇḍavāḍambare śambhoraṭṭahāsāḥ punantu vaḥ || 1 ||</l>
</lg>
<lg>
  <l>vivicyamānagambhīramūlagranthākulānprati |</l>
  <l>ito 'pyataḥ paraṃ vyākhyā saṃkṣepeṇa nigadyate || 2 ||</l>
</lg>
<p>kramaprāptārthālaṃkāralakṣaṇāya tṛtīyaparicchedārambhaḥ | tatra vibhāgopayuktaṃ sāmānyalakṣaṇamāha—</p>
</div> <!-- commentary !-->
<lg type="kārikā" n="3.1">
  <l>alamarthamalaṃkartuṃ yavdyutpattyādivartmanā |</l>
  <l>jñeyā jātyādayaḥ prājñaiste 'rthālaṃkārasaṃjñayā || 1 ||</l>
</lg> <!-- kārikā !-->
<div type="commentary">
<p><q>alamarthamiti</q> | viśiṣṭā utpattirvyutpattirjāteravacchedakaḥ prakāraḥ | ādiśabdādvividhaśaktipratibandhādayo vibhāvanādyavacchedāstrayoviṃśatiḥ | <q>arthālaṃkārasaṃjñayeti</q> | arthaśobhānivṛttiheturvicchittirarthālaṃkāra iti sphuṭalakṣaṇam ||</p></div> <!-- commentary !-->
<lg type="kārikā" n="3.2">
  <l>jātirvibhāvanā heturahetuḥ sūkṣmamuttaram |</l>
  <l>virodhaḥ saṃbhavo 'nyonyaṃ parivṛttirnidarśanā || 2 ||</l>
</lg> <!-- kārikā !-->
<div type="commentary">
<p>vibhāgāndarśayati—<q>jātiriti</q> ||</p>
</div> <!-- commentary !-->
<lg type="kārikā" n="3.3">
  <l>bhedaḥ samāhitaṃ bhrāntirvitarko mīlitaṃ smṛtiḥ |</l>
  <l>bhāvaḥ pratyakṣapūrvāṇi pramāṇāni ca jaimineḥ || 3 ||</l>
</lg> <!-- kārikā !-->
<div type="commentary">
<p>pratyakṣānumānopamānaśabdārthāpattyabhāvākhyāni jaimineḥ pramāṇāni ṣaṭ | tenaiva
krameṇa lakṣaṇānyākhyātuṃ pratyakṣapūrvāṇītyuktam | sāhityasya sarvapariṣadyatvannānā-
darśanarītyupajīvanamucitameva ||</p>
﻿<pb n="312"/>
<p>nāstyevāsavarthālaṃkāro yaḥ svarūpaṃ nāśrayata iti prāthamyaṃ jāterevetyāha—</p>
</div> <!-- commentary !-->
<p>teṣu—</p>
<lg type="kārikā" n="3.4">
  <l>nānāvasthāsu jāyante yāni rūpāṇi vastunaḥ |</l>
  <l>svebhyaḥ svebhyo nisargebhyastāni jātiṃ pracakṣate || 4 ||</l>
</lg> <!-- kārikā !-->
<div type="commentary">
<p><q>teṣviti</q> | kālakṛto viśeṣo 'vasthā | tāmadhikṛtya jāyante vastusvarūpavyabhicāriṇyutpadyante | nanvevaṃ ‘ya ete yajjvānaḥ prathitamahaso ye 'pyavanipā mṛgākṣyo yāścaitāḥ kṛtamaparasaṃsārakathayā | aho ye cāpyanye phalakusumanamrā viṭapino
jagatyevaṃrūpā vilasati mṛdeṣā bhagavatī ||’ ityādāvapi jātitvaṃ syādityata āha—<q>svebhyaḥ svebhya iti</q> | svabhāvabhūtānītyarthaḥ | kavipratibhāmātraprakāśanīyarūpoṭṭaṅkanaṃ jātiriti lakṣaṇam | laukikavikalpaviṣayo 'pi pratibhayā bhāsata eva | yadāha— ‘rasānuguṇaśabdārthacintāstimicacetasaḥ | kṣaṇaṃ viśeṣasparśotthā prajñaiva pratibhā kaveḥ | sa hi cakṣurbhagavatastṛtīyamiti gīyate | yena sākṣātkarotyeṣa bhāvāṃstrailokyavartinaḥ ||’ iti ||</p>
<p>uktameva viśeṣamabhisaṃdhāyāha—</p>
</div> <!-- commentary !-->
<lg type="kārikā" n="3.5">
  <l>arthavyakteriyaṃ bhedamiyatā pratipadyate |</l>
  <l>jāyamānapriyaṃ vakti rūpaṃ sā sārvakālikam || 5 ||</l>
</lg> <!-- kārikā !-->
<div type="commentary">
<p><q>arthavyakteriti</q> | vastusvarūpollekhanarūpārthavyaktirarthaguṇeṣūktā | tatra sārvakālikaṃ rūpamupajanāpāyāntarālavyāpakamityarthaḥ | atra tu jāyamānamāgantunimittaṃ samavadhānaprabhavaṃ vyabhicaritamityarthaḥ | vicchittiprakārayorasaṃkarātpṛthaka‍śobhārpaṇācca yukto vyatirekastena svabhāvoktirevārthavyaktiriti yatkenaciduktaṃ tadapāstam | ata
eva jātyantaraprakārāṇāmapi pṛthagalaṃkāratā syāditi na yuktamavāntaravacasaiva vyāghātāt | na hi sāmānyaviśeṣayorvibhāgo bhavati ||</p></div> <!-- commentary !-->
<lg type="kārikā" n="3.6">
  <l>svarūpamāśrayo heturiti tadbhedahetavaḥ |</l>
  <l>te saṃsthānādayasteṣu sā viśeṣeṇa śobhate || 6 ||</l>
</lg> <!-- kārikā !-->
<div type="commentary">
<p><q>svarūpamiti</q> | āśrayaviśeṣahetuviśeṣavyatirikto 'vacchedakaprakāraḥ svarūpam | etadeva vibhajate—<q>te saṃsthānādaya iti</q> | nanu kimanena prapañcena pūrvābhihi-
﻿<pb n="313"/>
tarūpamātrasyaiva jātitvādityata āha—<q>teṣu seti</q> | viśeṣeṇa śobhāhetureva hyalaṃkāraḥ | asti cātra tathābhāva iti bhāvaḥ ||</p>
<p>tatra svarūpaṃ dvidhā | śarīrāvayavasaṃniveśalakṣaṇamatādṛśaṃ ca | ādyamapi buddhi-
kāritamatathābhūtaṃ ca | tadetadāha—</p>
</div> <!-- commentary !-->
<lg type="kārikā" n="3.7">
  <l>tatra svarupaṃ saṃsthānamavasthānaṃ tathaiva ca |</l>
  <l>veṣo vyāpāra ityādyaiḥprabhedairbahudhā sthitam || 7 ||</l>
</lg> <!-- kārikā !-->
<div type="commentary">
<p><q>tatra svarūpamiti</q> | ādipadena vṛkṣādisvarūpaparigrahaḥ ||</p>
</div> <!-- commentary !-->
<lg type="kārikā" n="3.8">
  <l>mugdhāṅganārbhakastiryaṅgīcapātrāṇi cāśrayaḥ |</l>
  <l>deśaḥ kālaśca śaktiśca sādhanāni ca hetavaḥ || 8 ||</l>
</lg> <!-- kārikā !-->
<div type="commentary">
<p>śaktiḥ padārthānāṃ sāmarthyam | sādhanāni kartrādīni ṣaṭ ||</p>
</div> <!-- commentary !-->
<p>teṣu saṃsthānaṃ yathā—</p>
<lg type="udāharaṇa" n="3.8.1">
  <l>‘sa dakṣiṇāpāṅganiviṣṭamuṣṭiṃ natāṃsamākuñcitasavyapādam |</l>
  <l>dadarśa cakrīkṛtacārucāpaṃ prahartumabhyudyatamātyayonim || 1 ||’</l>
</lg>
<p>atra dhanurdhareṇaivamaṅgāni samyagbuddhipūrvakaṃ sthāpanīyānīti saṃsthānamidaṃ jātibhedaḥ ||</p>
<div type="commentary">
<p><q>atra dhanurdhareṇeti</q> | taduktam—‘apāṅge dakṣiṇāṃ muṣṭiṃ vāmāṃ vinyasya mastake | pādamākuñcayedvāmaṃ lakṣye niścalalocanaḥ ||’ iti | atra sarvasyaiva dhanurdharasyaivaṃvidhaśarīrāvayavasaṃniveśo bhavati na kāmasyaiveti nāśrayaviśeṣo vivakṣitaḥ | evamuttaratrāpi ||</p></div> <!-- commentary !-->
<p>avasthānabhedena yathā—</p>
<lg type="udāharaṇa" n="3.8.2">
  <l>
    <seg type="pāda">‘pādāvaṣṭambhanamrīkṛtamahiṣatanorullasadbāhumūlaṃ</seg>
    <seg type="pāda">śūlaṃ prollāsayantyāḥ saralitavapuṣo madhyabhāgasya devyāḥ |</seg>
  </l>
  <l>
    <seg type="pāda">viśliṣṭaspaṣṭadṛṣṭonnativiralavalivyaktagaurāntarālā-</seg>
    <seg type="pāda">stistro vaḥ pāntu lekhāḥ kramavaśavikasatkañcukaprāntamuktāḥ || 2 ||’</seg>
  </l>
</lg>
﻿<pb n="314"/>
<p>atra striyāḥ śūlaprollāsanādau vyāpāre buddhikāritamapi śarīrāvasthānamīdṛśaṃ jāyata itīdamavasthānaṃ nāma jātibhedaḥ ||</p>
<div type="commentary">
<p><q>pādāvaṣṭambheti</q> | ullasadbāhumūlamiti prollasanakriyāviśeṣaṇam | saralitavapuṣa iti madhyabhāgaviśeṣaṇam | ata eva valīnāṃ viśleṣo mitho vibhāgaḥ upariśarīrākarṣaṇātkañcukaprāntāpasaraṇam | musalollāsanādau dṛṣṭamidamabuddhijameva nārīṇāṃ rūpamiti bhagavatīviṣaye pratibimbanamatisphuṭameva | tadāha—<q>ādāviti</q> ||</p>
</div> <!-- commentary !-->
<p>veṣo yathā—</p>
<lg type="udāharaṇa" n="3.8.3">
  <l>‘chaṇapiṭṭhadhūsaratthaṇi mahumaaambacchi kuvalaāharaṇe |</l>
  <l>‘kassa kaa cūamañjari putti tue maṇḍio gāmo || 3 ||</l>
</lg>
<lg type="chāyā" ref="3.8.3">
  <l>[kṣaṇapiṣṭadhūsarastani madhumadatāmrākṣi kuvalayābharaṇe |</l>
  <l>kasyakṛte cūtamañjari putri tvayā maṇḍito grāmaḥ ||]</l>
</lg>
<p>atra vasantotsave grāmataruṇīnāmayaṃ veṣo janamanaḥpramodāya jāyata iti veṣo nāmāyaṃ jātibhedaḥ ||</p>
<div type="commentary">
<p><q>atra vasantotsava iti</q> | yadyapyatra kālaḥ pātraṃ cāsti tathāpi ‘saṃvāllaṇamaülijhavivaraürāhaïambiraïaüṇa tālaṅkam | siṭilāantaṃ savaṇā arambhisāreha ekkāvi ||’ ityādau na saṃkaraḥ kādācitkastvasau guṇa eva veṣasya kathaṃ rañjakatetyavaśiṣyate | tatrāha—<q>janamanaḥpramodāyeti</q> | rucyarthitvamutpattīnāṃ pratipakṣagatānāmakṣuṇṇatvāditi bhāvaḥ ||</p></div> <!-- commentary !-->
<p>vyāpāro yathā—</p>
<lg type="udāharaṇa" n="3.8.4">
  <l>
    <seg type="pāda">‘agre gatena vasatiṃ parigṛhya ramyā-</seg>
    <seg type="pāda">māpātya sainikanirākaraṇākulena |</seg>
  </l>
  <l>
    <seg type="pāda">yānto 'nyataḥ plutakṛtasvaramāśu dūrā-</seg>
    <seg type="pāda">dudbāhunā juhuvire muhurātmavargyāḥ || 4 ||’</seg>
  </l>
</lg>
<p>atra tādṛśi vyāpāre vyāpṛtānāmīdṛśameva svarūpaṃ jāyata iti vyāpāranāmāyaṃ jātibhedaḥ ||</p>
﻿<pb n="315"/>
<p>āśrayeṣu mugdhayuvatiryathā—</p>
<lg type="udāharaṇa" n="3.8.5">
  <l>‘sahiāhi bhammamāṇā thaṇae laggaṃ kusumbhapupphaṃ ti |</l>
  <l>muddhavahuā hasijjaï papphoḍantī ṇahavaāim || 5 ||’</l>
</lg>
<lg type="chāyā" ref="3.8.5">
  <l>[sakhībhirmaṇyamānā stanayorlagnaṃ kusumbhapuṣpaṃ te |</l>
  <l>mugdhavadhūrhasyate proñchantī nakhavraṇāni ||]</l>
</lg>
<p>atra mugdhavadhvāśritakriyāsvarūpabhaṇanādiyaṃ mugdhāṅganāśritā jātiḥ ||</p>
<p>arbhakāśritā yathā—</p>
<lg type="udāharaṇa" n="3.8.6">
  <l>‘ākrośannāhvayannanyānādhāvanmaṇḍalaṃ rudan |</l>
  <l>gāḥ kālayati daṇḍena ḍimbhaḥ sasyāvatāriṇīḥ || 6 ||’</l>
</lg>
<p>atrārbhakāśritavyāpārasvarūpokteriyamarbhakāśritā jātiḥ ||</p>
<div type="commentary">
<p><q>agre gateneti</q> | atrodbāhuneti yadyapyavasthānamasti tathāpi tatparihāreṇodāharaṇabhasaṃkīrṇam | ‘sahiāhi bhammamāṇā thaṇae laggaṃ kusumbhapupphaṃ ti | muddhavahuā hasijjaï papphoḍantī ṇahavaāham ||’ ityatraikasyāḥ kadācidvitarkāyedamapi
vākyaṃ bahūnāṃ tu neti bahuvacanasvarasaḥ | kusumbhakesarāṇyuccetuṃ vāraṃvāramasau kṣetraṃ praviśatīti saṃbhāvanā | mugdhā apariśīlitābhimānikasukhā vadhūḥ prathamapariṇītā | prasphoṭyamānāmapi tvayā nāpasaratītyaho tava saukumāryamiti cāṭugarbhaṃ hasitam | ata eva priyatamā tasyānubandho vartamānanirdeśena vyajyate | evadagrimodāharaṇavyākhyāne kriyāvyāpāragrahaṇamupalakṣaṇato na vyāpārasaṃkaraḥ | anye tvāhuḥ āśrayāvacchedena bahirbhāvo 'tra bhedaheturiti ||</p>
</div> <!-- commentary !-->
<p>tiryagāśrayā yathā—</p>
<lg type="udāharaṇa" n="3.8.7">
  <l>
    <seg type="pāda">‘līḍhavyastavipāṇḍurāgranakhayorākarṇadīrṇaṃ mukhaṃ</seg>
    <seg type="pāda">vinyasyāgrimayoryuge caraṇayoḥ sadyo vibhinnadvipaḥ |</seg>
  </l>
  <l>
    <seg type="pāda">etasminmadagandhavāsitavaṭaḥ sāvajñatiryagvala-</seg>
    <seg type="pāda">tsṛkkāntāhatidhūtalolamadhupaḥ kuñjeṣu śete hariḥ || 7 ||’</seg>
  </l>
</lg>
<p>atra siṃhasvarūpabhaṇanādiyaṃ tiryagāśrayā jātiḥ ||</p>
﻿<pb n="316"/>
<div type="commentary">
<p><q>lị̄dheti</q> | vyastaṃ vigatarudhiram | sāvajñaṃ tiryak valantī ye sṛkkiṇī tābhyāmāhatā iti saṃbandhaḥ | yathaikatra kuñje svapataḥ svarūpaṃ tathānyatrāpīti bahuvacanarahasyam | ata eva na deśahetuśaṅa‍kā | <q>atra siṃheti</q> | madavāsanayā viśeṣitatvāditi bhāvaḥ ||</p></div> <!-- commentary !-->
<p>nīcāśrayā yathā—</p>
<lg type="udāharaṇa" n="3.8.8">
  <l>
    <seg type="pāda">‘bhadraṃ te sadṛśaṃ yadadhvagaśataiḥ kīrtistavoddhuṣyate</seg>
    <seg type="pāda">sthāne rūpamanuttamaṃ sukṛtinā dānena karṇo jitaḥ |</seg>
  </l>
  <l>
    <seg type="pāda">ityālocya ciraṃ dṛśā karuṇayā śītātureṇa stutaḥ</seg>
    <seg type="pāda">pānthenaikapalālamuṣṭirucinā garvāyate hālikaḥ || 8 ||’</seg>
  </l>
</lg>
<p>atra hīnapātrahālikasvarūpoktirīyaṃ nīcāśrayā jātiḥ ||</p>
<div type="commentary">
<p><q>bhadraṃ ta iti</q> | karuṇākārpaṇyavyañjakaviśeṣaśālinī | garvāyate agarvavāneva garvavānbhavati | bhṛśādau lakṣatvādermatvarthalakṣaṇatvāt ||</p>
</div> <!-- commentary !-->
<p>atha hetavaḥ | teṣu deśo yathā—</p>
<lg type="udāharaṇa" n="3.8.9">
  <l>
    <seg type="pāda">‘imāstā vindhyādreḥ śukaharitavaṃśīvanaghanā</seg>
    <seg type="pāda">bhuvaḥ krīḍāloladviradaradanārugṇaravaḥ |</seg>
  </l>
  <l>
    <seg type="pāda">latākuñje yāsāmupanādi rataklāntaśabarī-</seg>
    <seg type="pāda">kapolasvedāmbhaḥ paricayanudo vānti marutaḥ || 9 ||’</seg>
  </l>
</lg>
<p>atra vindhyādrerīdṛśeṣu pradeśeṣvitthaṃbhūtā vāyavo vāntīti hetutvenoktatvāddeśasya deśaheturjātiriyam ||</p>
<div type="commentary">
<p><q>imāstā iti</q> | deśaviśeṣamuddiś‍ya marutāṃ vidhānamuddeś‍yasya ca vidhau hetubhāvaḥ |
vaṃśīvanānāṃ duṣpraveśatayā marutāṃ mandībhāvo dviradaistarubhaṅa‍gādavakāśalābhe pragalbha-
tvamataḥ klamasvedāpanayanasāmarthyametatsarvamāha—<q>atra vindhyādreriti</q> ||</p>
</div> <!-- commentary !-->
<p>kālaheturyathā—</p>
<lg type="udāharaṇa" n="3.8.10">
  <l>
    <seg type="pāda">‘kampante kapayo bhṛśaṃ jalakṛśaṃ gojāvikaṃ glāyati</seg>
    <seg type="pāda">śvā cullīkuharodaraṃ kṣaṇamapi kṣipto 'pi naivojjhati |</seg>
  </l>
﻿<pb n="317"/>
  <l>
    <seg type="pāda">śītārtivyasanāturaḥ punarayaṃ dīno janaḥ kūrmava-</seg>
    <seg type="pāda">tsvānyaṅa‍gāni śarīra eva hi nije nihnotumākāṅkṣati || 10 ||’</seg>
  </l>
</lg>
<p>atra hemantahetukatiryagādyaśrayavyāpārasvarūpokteriyaṃ kālaheturnāma jātiḥ ||</p>
<div type="commentary">
<p><q>gojāvikamiti</q> | ‘vibhāṣāvṛkṣamṛga 2|4|12’ ityādinā pākṣika ekavadbhāvaḥ | <q>atra hemanteti</q> | yadyapi tiryagāśrayeyaṃ jātiḥ tathāpi hetoradhikasya praveśātpṛthagbhāvaḥ | saṃkarastu na duṣyati ||</p>
</div> <!-- commentary !-->
<p>śaktiryathā—</p>
<lg type="udāharaṇa" n="3.8.11">
  <l>‘badhnannaṅa‍geṣu romāñcaṃ kurvanmanasi nirvṛtim |</l>
  <l>netre nimīlayanneṣa priyāsparśaḥ pravartate || 11 ||’</l>
</lg>
<p>atra romāñcabandhādiṣu priyāsparśapravṛtternimittasyoktatvādiyaṃ śaktiheturnāma jātiḥ ||</p>
<div type="commentary">
<p><q>romāñcabandhādiṣviti</q> | badhnannityādau śatṛpratyayena kartābhidhīyate | sa ca sāmānādhikaraṇyātsparśa eva | sparśatvāviśeṣe tu śaktireva prayojikā vācyetyarthaḥ ||</p>
</div> <!-- commentary !-->
<p>sādhanaheturyathā—</p>
<lg type="udāharaṇa" n="3.8.12">
  <l>
    <seg type="pāda">‘upanihitahalīśāsārgaladvāramārā-</seg>
    <seg type="pāda">tparicakitapurandhrīsāritābhyarṇabhāṇḍam |</seg>
  </l>
  <l>
    <seg type="pāda">pavanarayatiraścīrvāridhārāḥ pratīccha-</seg>
    <seg type="pāda">nviśati valitaśṛṅa‍gaḥ pāmarāgāramukṣā || 12 ||’</seg>
  </l>
</lg>
<p>atra jāyamānakriyāhetubhūtayoḥ kartṛkarmaṇoḥ sādhanayoḥ svarūpavarṇanādayaṃ sādhanaheturnāma jātibhedaḥ ||</p>
<div type="commentary">
<p><q>upanihiteti</q> | agāradvārasya halīśāvaruddhatayā duṣpraveśatvamata eva bahiściraṃ vilambāt pratyeṣaṇaveśanayorvartamānatā | upalakṣaṇaṃ cedam | tena karaṇādayo 'pyudāhāryāḥ ||</p>
<p>pakṣe svabhāvaparyavasānamastīti jāteḥ kiṃcidapakṛṣṭāṃ vibhāvanāṃ vibhāvayitumāha—</p>
</div> <!-- commentary !-->
﻿<pb n="318"/>
<lg type="kārikā" n="3.9">
  <l>prasiddhahetuvyāvṛttyā yatkiṃcitkāraṇāntaram |</l>
  <l>yatra svābhāvikaṃ vāpi vibhāvyaṃ sā vibhāvanā || 9 ||</l>
</lg> <!-- kārikā !-->
<lg type="kārikā" n="3.10">
  <l>śuddhā citrā vicitrā ca vividhā sā nigadyate |</l>
  <l>śuddhā yatraikamuddiś‍ya hetureko nivartate || 10 ||</l>
</lg> <!-- kārikā !-->
<div type="commentary">
<p><q>prasiddheti</q> | prasiddhasparśahetorvibhāvyatayā prasiddhagrahaṇaṃ niyamena tadbhāvāpattimūlatvaṃ cāsyāstena virodhaḥ | tathā hi ‘ṇamaha avaṭṭhiatuṅa‍ga—’ ityādau vardhanajanyamanyadeva tuṅa‍gatvamanyacca pārameśvaramājānikamiti tayorabhedādhyavasāyaḥ | eta-
devābhisaṃdhāya kāś‍mīrakairatiśayoktirasyā mūlamuktā | yaditi nipāto yatrārthe | yadyapi kāraṇābhāve 'pi kāryotpattirityeva lakṣaṇaṃ tathāpi mahāsaṃjñākaraṇaprayojanaṃ kimityāśaṅa‍kāyāṃ dvayaṃ vibhāvyamāha | tadayamatra saṃkṣepaḥ—yathoktā tāvadvibhāvanā | sā dvayī | kāraṇāntaraparyavasitā, svabhāvaparyavasitā ceti ||</p>
<p>pratyekaṃ ca śuddhādibhedātṣọdhā saṃpadyata ityetāvataiva vibhāvanā śarīraniṣpatteḥ | yathā varṇo varṇena karambitaṃ citraṃ tathā vibhāvanāpi vibhāvanayā tādṛśī citretyāha—</p>
</div> <!-- commentary !-->
<lg type="kārikā">
  <l>aneko yatra sā citrā vicitrā yatra tāṃ prati |</l>
  <l>tayānyayā vā gīrbhaṅa‍gyā viśeṣaḥ kaściducyate || 11 ||</l>
</lg> <!-- kārikā !-->
<div type="commentary">
<p><q>aneka iti</q> | yathā ca svarūpasaṃpādakātiriktaviśeṣapraveśādvicitrāḥ sragdāmādayastatheyamapīti darśayati—<q>vicitrā yatreti</q> | tāṃ vibhāvanām | tayā vibhāvanayā | anyayeti alaṃkārāntararūpayā ||</p></div> <!-- commentary !-->
<p>tatra kāraṇāntaravibhāvanāyāṃ śuddhā yathā—</p>
<lg type="udāharaṇa" n="3.11.13">
  <l>‘apītakṣībakādambamasaṃsṛṣṭāmalāmbaram |</l>
  <l>aprasāditasūkṣmāmbu jagadāsīnmanoharam || 13 ||’</l>
</lg>
<p>atraikaikaṃ kādambādikamuddiś‍ya kṣībatādeḥ pītatvādirekaikaḥ prasiddhaheturvyāvartate | hetvantaraṃ ca śaratprabhāvo vibhāvyate | seyaṃ śuddhā nāma kāraṇavibhāvanāyāṃ bibhāvanā ||</p>
<div type="commentary">
<p>pītaṃ pānam | sūkṣmaṃ nirmalam | <q>śaratprabhāva iti</q> | prastāvaucitībhyāmabhivyaktaḥ ||</p>
</div> <!-- commentary !-->
﻿<pb n="319"/>
<p>svābhāvikatvavibhāvanāyāṃ śuddhā yathā—</p>
<lg type="udāharaṇa" n="3.11.14">
  <l>‘anañjitāsitā dṛṣṭirbhrūranāvarjitā natā |</l>
  <l>arañjitāruṇaścāyamadharastava sundari || 14 ||’</l>
</lg>
<p>atraikaikaṃ dṛṣṭyādikamuddiś‍yāsitatvāderanañjitatvādirekaiko heturvyā vartyate | svābhāvikatvaṃ cāsitatvādi dṛṣṭyādervibhāvyate | seyaṃ śuddhā nāma svābhāvikavibhāvanāyāṃ vibhāvanā ||</p>
<p>kāraṇāntaravibhāvanāyāṃ citrā yathā—</p>
<lg type="udāharaṇa" n="3.11.15">
  <l>‘asaṃbhṛtaṃ maṇḍanamaṅa‍gyaṣṭeranāsavākhyaṃ karaṇaṃ madasya |</l>
  <l>kāmasya puṣpavyatiriktamastraṃ bālyātparaṃ sātha vayaḥ prapede 15’</l>
</lg>
<p>atraikameva vayolakṣaṇaṃ padārthamuddiś‍yāpyaneko maṇḍanādeḥ prasiddho hetuḥ saṃbhṛtatvādirvyāvartyate | kāraṇāntaraṃ ca stanodbhedadhātūpacayalāvaṇyalakṣmīlābhādirvibhāvyate | seyaṃ citrā nāma kāraṇāntaravibhāvanā ||</p>
<div type="commentary"><p><q>asaṃbhṛtamiti</q> | nanu maṇḍanasya saṃbharaṇapūrvakatayā prasiddherastu vibhāvanā | ‘anāsavākhyaṃ karaṇaṃ madasya kāmasya puṣpavyatiriktamastram’ ityatra tu katham | tathāhi | karaṇamiti karaṇe vā lyuṭra | ādye madasya karaṇamāsavo vayastu tato bhinnamiti kadācivdyatirekaḥ syānnatu vibhāvanā | dvitīye 'pi vayo madasya kriyā āsavanāmnī na bhavatīti na saṃgatam | evaṃ puṣpavyatiriktamastramityatrāpi vikalpya yathāyathaṃ dūṣaṇaṃ vācyam | tatkathametat | ucyate | karaṇaṃ kriyā āsavamākhyātītyāsavākhyam | stryākhyavatpratyayavidhiḥ | na tathābhūtamanāsavākhyam | hetutayā na kvacidāsavabodhakṣamam | tathā hetupratiṣedha eva bhaṅa‍gyā darśito bhavati | astramapi kriyārūpaṃ tatpuṣpavyatiriktaṃ puṣpacyutaṃ vinā puṣpebhya iti pūrvavadunneyam | stanodbhedetyādau nārthasaṃdehaḥ ||</p></div> <!-- commentary !-->
<p>saiva svābhāvikatvavibhāvanāyāṃ yathā—</p>
<lg type="udāharaṇa" n="3.11.16">
  <l>‘ṇamaha avaṭṭhiatuṅa‌‍gaṃ avisāria visyaaaṇoṇaaaṃ gahiram |</l>
  <l>appalahuaparisaṇhaṃ aṇṇāaparamatthapāaṃḍa mahumahaṇam || 16 ||’</l>
</lg>
<lg type="chāyā" ref="3.11.15">
  <l>[namata avasthitatuṅa‍gamavisāritāvistṛtamanavanatagabhīram |</l>
  <l>apralaghumapariślakṣṇamajñātaparamārthapāradaṃ madhumathanam ||]</l>
</lg>
﻿<pb n="320"/>
<p>atraikameva madhumathanamuddiś‍yānekastuṅa‍gatvādeḥ pravṛddhatvādiḥ prasiddho heturvyāvartyate | svābhāvikatvaṃ ca taṃ pratyeṣāṃ vibhāvyate | seyaṃ citrā nāma svābhāvikatvavibhāvanāyāṃ vibhāvanā ||</p>
<p>tathaiva gīrbhaṅa‍gyā vicitrā yathā—</p>
<lg type="udāharaṇa" n="3.11.17">
  <l>‘vakraṃ nisargasurabhi vapuravyājasundaram |</l>
  <l>akāraṇaripustasyā nirnimittaṃ suhṛcca me || 17 ||’</l>
</lg>
<p>atrottarayorvirahasamāgamādikāraṇāntaravibhāvanayoḥ svābhāvikībhyāṃ prāgvibhāvanābhyāṃ yathāsaṃkhyaṃ viśeṣa uktaṃ | seyaṃ vibhāvanayaiva vibhāvanāyāṃ viśeṣoktestayaiva gīrbhaṅa‍gyā vicitrā nāma vibhāvanā bhavati ||</p>
<div type="commentary"><p><q>vakraṃ nisargasurabhīti</q> | tasyā yathokte vakravapuṣī mamākāraṇaripurnirnimittaṃ suhṛccetyanvayo vivakṣitapratītilābhācca nārthāntaraikavācakatvalakṣaṇo doṣaḥ | <q>yathāsaṃkhyamiti</q> | tayorapyekaikaṃ prati saṃpādanalakṣaṇaviśeṣārpaṇakṣamatvāt ||</p></div> <!-- commentary !-->
<p>saivānyayā gīrbhaṅa‍gyā yathā—</p>
<lg type="udāharaṇa" n="3.11.18">
  <l>‘vanecarāṇāṃ vanitāsakhānāṃ darīgṛhotsaṅa‍ganiṣaktabhāsaḥ |</l>
  <l>bhavanti yatrauṣadhayo rajanyāmatailapūrāḥ suratapradīpāḥ || 18 ||’</l>
</lg>
<p>atrātailapūrāḥ suratapradīpā iti svābhāvikatvavibhāvanāyāṃ śeṣapadārthairavibhāvanārūpairviśeṣa uktaḥ | seyamanyayā gīrbhaṅa‍gyā vicitrā nāma vibhāvanā bhavati ||</p>
<div type="commentary"><p><q>śeṣapadārthairiti</q> | vanitāsakhatvādibhiḥ suratādyupapādakaiḥ ||</p></div> <!-- commentary !-->
<lg type="kārikā" n="3.12">
  <l>kriyāyāḥ kāraṇaṃ hetuḥ kārato jñāpakaśca saḥ |</l>
  <l>abhāvaścitrahetuśca caturvidha iheṣyate || 12 ||</l>
</lg> <!-- kārikā !-->
<div type="commentary"><p>hetupratiṣedho vibhāvanāyāmuktaḥ, atha hetureva ka ityapekṣāyāṃ hetulakṣaṇamāha—<q>kriyāyāḥ kāraṇaṃ heturiti</q> | upapattau kriyāyāmeva sarvasya nimittabhāvo nirūpyata ityabhisaṃdhāya kriyāyā ityuktamiti kaścit | tadasat | dravyaguṇakriyā-﻿<pb n="321"/>viṣaye hetuḥ kriyāmātraviṣayaśca kārakamiti prakīrṇapravṛttau vibhāgakaraṇātkriyāgrahaṇaṃ ceha niṣphalaṃ syāt | tasmādyatra kriyāṃ pratyavadhibhāvo nirūpyate tatra dvayīgatirnimittatvamātravivakṣā avastuvivakṣā vā, dvitīye 'pi kārakatvavivakṣā vā | ādye 'pyāśritāvadhibhāvasya vastvantaraparahetubhāvavivakṣā avastutvavivakṣā vā | dvitīye 'pi kārakatvakriyānubandhivyāpāratvam | pradhānakriyānukūlakriyāntarasamāveśa iti yāvat | taddvividhaṃ śabdābhihitam, atathābhūtaṃ ca | ādyaṃ kārakavibhakterviṣayaḥ, dvitīyaṃ hetuvibhakteḥ | dvayamapi ca kriyāviṣayameva | ṣaṇṇāmapi kārakāṇāṃ kriyāghaṭitamūrtitvāt | avastubhūtaṃ tu nimittamabhāvātmakatayā na vikriyate | vikārābhāvācca na kriyāviśiṣṭamatathābhāve | na ca kārakamiti tṛtīya eva prakāraḥ prasiddhakāryakāraṇabhāvaviparyāsenopanibadhyamāno heturāścaryakāritayā citra āropitamapi ca hetutvaṃ hetutvameveti bhavati caturthaḥ prakāraḥ | bahirasaṃbhāvyamānasyāpi kavipratibhāsaṃrambhotthāpyatayā camatkāraviśeṣārpaṇādakṣuṇṇaivālaṃkāratā | yadāha—‘ko hi pratītimātrakāvye vastusthitiṃ bhāvayet’ iti | tadetatsarvamabhisaṃdhāya vibhāgamāha—<q>kāraka ityādi</q> ||</p></div><!-- commentary !-->
<lg type="kārikā" n="3.13">
  <l>yaḥ pravṛttiṃ nivṛttiṃ ca prayuktiṃ cāntarā viśan |</l>
  <l>udāsīno 'pi vā kuryātkārakaṃ tatpracakṣate || 13 ||</l>
</lg> <!-- kārikā !-->
<div type="commentary"><p>asataḥ sattā pravṛttiḥ | sato 'pagamo nivṛttiḥ | pravartamānasya pravartanā prayuktiḥ | antarā viśannupāttayuktiḥ | udāsīno 'tathābhūtaḥ | tena kārakasya ṣaṭū prakārāḥ ||</p></div><!-- commentary !-->
<p>teṣu pravartakaḥ kriyāviṣṭo yathā—</p>
<lg type="udāharaṇa" n="3.13.19">
  <l>‘ayamāndolitaprauḍhacandanadrumapallavaḥ |</l>
  <l>utpādayati sarvasya prītiṃ malayamārutaḥ || 19 ||’</l>
</lg>
<p>so 'yaṃ yathokto malayamārutaḥ prītyutpādanakriyāsamāveśātpravartako nāma kārakahetubhedaḥ ||</p>
<p>sa eva kriyānāviṣṭo yathā—</p>
<lg type="udāharaṇa" n="3.13.20">
  <l>‘tasya rājñaḥ prabhāveṇa tadudyānāni jajñire |</l>
  <l>ārdrāṃśukapravālānāmāspadaṃ suraśākhinām || 20 ||’</l>
</lg>
﻿<pb n="322"/>
<p>atra prabhāvaḥ kriyāyāmaniviśamāna eva hetau tṛtīyāṃ pravartayati na kartarīti kriyāyāmanāviṣṭakārakahetubhedaḥ ||</p>
<div type="commentary"><p>tasya rājñaḥ prabhāvenetyatra sadapi kartṛtvamavivakṣitaṃ, ato hetumātravivakṣāyāṃ pākṣikī tṛtīyā bhavatītyāha—<q>hetau tṛtīyāyāmiti</q> | karaṇabhāvastvasaṃbhāvita eva prabhāvamātrasya vyabhicārāt ||</p>
</div> <!-- commentary !-->
<p>nivartakaḥ kriyāviṣṭo yathā—</p>
<lg type="udāharaṇa" n="3.13.21">
  <l>‘candanāraṇyamādhūya spṛṣṭ‍vā malayanirjharān |</l>
  <l>pathikānāṃ pramāthāya pavano 'yamupasthitaḥ || 21 ||’</l>
</lg>
<p>atraivaṃvidhasya pavanasya pathikapramāthasādhanakriyāyāṃ kartṛtvenāveśānnivartako nāmāyamāviṣṭakriyaḥ kārakahetubhedaḥ ||</p>
<div type="commentary"><p>pramāthasādhanakriyāyāṃ kartṛtveneti niṣṭhāpratyayenopātteneti bhāvaḥ ||</p></div> <!-- commentary !-->
<p>sa eva kriyānāviṣṭo yathā—</p>
<lg type="udāharaṇa" n="3.13.22">
  <l>‘prajāgarātkhilībhūtastasyāḥ svapnasamāgamaḥ |</l>
  <l>bāṣpastu na dadātyenāṃ draṣṭuṃ citragatāmapi || 22 ||’</l>
</lg>
<p>atra samāgamanivṛttāvaniviśamānaḥ prajāgarastṛtīyārthe pañcamīṃ prayojayati | bāṣpaḥ punardānakriyāveśāddarśanakriyāyāmanāviśankarmasaṃbandhāttāmapradhānabhāvena copagṛhṇātītyanāviṣṭakriyo nāma nivartako 'yaṃ kārakahetubhedaḥ ||</p>
<div type="commentary"><p>khilībhāvo nivṛttiḥ | <q>tṛtīyārtha iti</q> | hetāvavadhitvāpratīterapādānabhāvena saṃbhāvitaḥ | <q>dānakriyeti</q> | syādatra darśanakriyāsamāveśo yadi dānakriyāveśaḥ syāt | sa eva tu nāsti nañā niṣedhādityarthaḥ ||</p></div> <!-- commentary !-->
<p>prayojakaḥ kriyāviṣṭo yathā—</p>
<lg type="udāharaṇa" n="3.13.23">
  <l>‘tasmiñjīvati durdharṣe hatamapyahataṃ balam |</l>
  <l>hanūmatyujjhitaprāṇe jīvanto 'pi mṛtā vayam || 23 ||’</l>
</lg>
﻿<pb n="323"/>
<p>atra balapratyujjīvanamaraṇakriyayoḥ saptamīvācyanaimittikādhikaraṇakārakabhāvena hanūmānāviśanprayojako bhavatīti kriyāviṣṭo 'yaṃ prayojako nāma kārakahetubhedaḥ ||</p>
<div type="commentary"><p><q>tasmiñjīvatīti</q> | jīvanamaraṇayorbalasyaiva svātantryaṃ hanūmānprayojayati | prayojakatā cāsya (te eva) jīvatyujjhitaprāṇe iti padābhyāmupāttā | katabhatkārakamidaṃ bhavatītyāha—<q>saptamīvācyeti</q> | nanu ca—‘aṅa‍gulyagre madakalaghaṭāndarśayantīva dhūrtā’ ityādau kālpanikādāvapi saptamībhāvātkathaṃ kārakatetyata āha—<q>naimittiketi</q> | anyasyāsaṃbhavāditi bhāvaḥ ||</p></div><!-- commentary !-->
<p>sa eva kriyānāviṣṭo yathā—</p>
<lg type="udāharaṇa" n="3.13.24">
  <l>‘mānayogyāṃ karomīti priyasthānasthitāṃ sakhīm |</l>
  <l>bālā bhrūbhaṅa‍gajihmākṣī paś‍yati sphuritādharā || 24 ||’</l>
</lg>
<p>atra mānābhyāsakriyāyā bhrūbhaṅa‍gajihmākṣiprekṣaṇādirūpāyā ātmanyevātmanaḥ samāveśo na bhavatīti kriyānāviṣṭo 'yamiti śabdābhidheyaprayojako nāma kārakahetubhedaḥ ||</p>
<div type="commentary"><p><q>mānayogyāmiti</q> | bhrūbhaṅa‍gajihmākṣisphuritādharādiprekṣaṇārūpāyāṃ mānābhyāsakriyāyāmapi bālāyāḥ svātantryaṃ, tādṛśīṃ tu tāmiti śabdanirdeś‍yo 'bhiprāyaviśeṣaḥ prayuṅa‍kte | tasya tu na kriyāntaramupāttam | upāttāyāstu mānakriyāyāḥ svātmani samāveśo 'nupapannaḥ | abhiprāyo 'pi hi vyāpārapracayarūpakriyāntarbhūta eva | yadāha <q>mahābhāṣyakāraḥ</q>—‘yat kiṃcittadabhisaṃdhipūrvakaṃ preṣaṇamadhyeṣaṇaṃ vā tatsarvaṃ pacyartha’ iti | smaraṇādikaṃ cāsya vyāpāraḥ saṃbhavatītyato nākārakatvaṃ vācyam | tadetadabhisaṃdhāyāha—<q>ātmanyevātmana iti</q> ||</p></div> <!-- commentary !-->
<lg type="kārikā" n="3.14">
  <l>dvitīyā ca tṛtīyā ca caturthī saptamī ca yam |</l>
  <l>kriyānāviṣṭamācaṣṭe lakṣaṇaṃ jñāpakaśca saḥ || 14 ||</l>
</lg> <!-- kārikā !-->
<p>sa dvitīyāvācyo yathā—</p>
<lg type="udāharaṇa" n="3.14.25">
  <l>‘tāṃ pratyabhivyaktamanorathānāṃ mahīpatīnāṃ praṇayāgradūtyaḥ |</l>
  <l>pravālaśobhā iva pādapānāṃ śṛṅa‍gāraceṣṭā vividhā babhūvuḥ || 25 ||</l>
</lg>
﻿<pb n="324"/>
<p>atra kriyānāviṣṭatayaivendumatyāṃ mahīpatīnāṃ śṛṅa‍gāraceṣṭā bhavantyo lakṣyante | so 'yaṃ lakṣaṇahetuḥ pratinā yoge dvitīyāmutpādayati ||</p>
<div type="commentary"><p>iha pañcaiva lakṣaṇe vibhaktayo vihitāḥ | tadyathā | ‘anurlakṣaṇe 1|4|84’, ‘lakṣaṇetthaṃbhūta 1|4|90’ ityādinā karmasaṃjñāṃ vidhāya ‘karmapravacanīyayukte 2|3|8’ iti dvitīyā | ‘yenāṅa‍gavikāraḥ 2|3|20’, ‘itthaṃbhūtalakṣaṇe 2|3|21’ ityetābhyāṃ tṛtīyā | ‘utpātena jñāpite ca 1|4|44 vā.’ iti caturthī | ‘yasya ca bhāvena bhāvalakṣaṇam 2|3|37’ iti saptamī | ‘ṣaṣṭhī cānādare 2|3|38’ iti ṣaṣṭhī | tadetadāha—<q>dvitīyā ceti</q> | ṣaṣṭhīmagre vakṣyati | ‘ṣaṣṭhī cānādare 2|3|38’ iti sūtre cakārasya samucceyatayā na pradhānā seti nātra tulyakakṣatayā gaṇitā | kriyānāviṣṭaṃ svavyāpāraśūnyaṃ taṭasthameva yavdyāpriyate, tena kārakādbhedaḥ | atra hi kriyānāviṣṭasyaiva indumatyāmitīndumatīmālambanavibhāvīkṛtya (vidhīya)mānāḥ śṛṅa‍gāraceṣṭāstayaivāvacchidyante, tadavasthā eva ca lakṣyante, tato bhavati hetutvaṃ lakṣaṇatvamavadhitvaṃ ceti | nanu kathamatra dvitīyā, yāvatā hetutvāttṛtīyayā bhavitavyamityata āha—<q>dvitīyāmiti</q> | nāprāptāyāṃ tṛtīyāyāmiyaṃ vidhīyamānā balavatī tāṃ bādhata ityarthaḥ ||</p></div> <!-- commentary !-->
<p>tṛtīyāvācyamitthaṃbhūtalakṣaṇaṃ yathā—</p>
<lg type="udāharaṇa" n="3.14.26">
  <l>‘kaṇṭhekālaḥ karasthena kapālenenduśekharaḥ |</l>
  <l>jaṭābhiḥ snigdhatāmrābhirāvirāsīdvṛṣadhvajaḥ || 26 ||</l>
</lg>
<p>atra kaṇṭhekāla ityādīni kriyāyāmaniviśamānānyeva vṛṣadhvajaṃ jñāpayanti yathā jaṭābhistāpasa iti ||</p>
<div type="commentary"><p><q>kaṇṭhekāla ityādīnīti</q> | yadyapi kapālena jaṭābhirityevodāharaṇaṃ tathāpi prasaṅa‍gāditaravdyākhyānaṃ jñāpakatvam | ubhayatrāpi tulyavibhaktivācyatāyāṃ tu viśeṣaḥ | tenānyo 'pyevaṃjātīyo lakṣaṇaprakāraḥ svayamūhanīya ityuktaṃ bhavati, yadvakṣyati ‘upalakṣaṇaṃ caitat’ ityādinā | uktameva prasiddhodāharaṇena draḍhayati—<q>yathā jaṭābhiriti</q> | yathāhītthaṃbhūtasya tenaiva prakāreṇa prakāravato lakṣaṇaṃ jaṭā bhavanti tathehāpi kapālādikamiti bhāvaḥ ||</p></div> <!-- commentary !-->
<p>tṛtīyāvācya evāṅa‍gavikāralakṣaṇaṃ yathā—</p>
<lg type="udāharaṇa" n="3.14.27">
  <l>‘sa bāla āsīdvapuṣā caturbhujo mukhena pūrṇendunibhastrilocanaḥ |</l>
  <l>yuvā karākrāntamahībhṛduccakairasaṃśayaṃ saṃprati tejasā raviḥ || 27’</l>
</lg>
﻿<pb n="325"/>
<p>atra vapuṣā caturbhujo mukhena trilocanastejasā ravirityaṅa‍gavikārairaṅa‍gino vikṛtirlakṣyate yathākṣṇā kāṇa iti ||</p>
<div type="commentary"><p><q>tṛtīyāvācya eveti</q> | sūtre 'ṅa‍gapadenāṅa‍gī lakṣyate | tasya ca saṃbandhiniyamādaṅa‍gavācinastṛtīyā bhavati | aṅa‍gaṃ ca dvividhamājānikamaupacārikaṃ ca dvayamapīha vivakṣitaṃ vikārādikaṃ cetthaṃbhūtalakṣaṇamevedam | ata eva sūtrakramo nāddata ityāśayavānvyācaṣṭe—<q>atra vapuṣeti</q> | vikṛtiravasthāntaraprāptiḥ ||</p></div> <!-- commentary !-->
<p>caturthīvācyamutpātalakṣaṇaṃ yathā—</p>
<lg type="udāharaṇa" n="3.14.28">
  <l>
    <seg type="pāda">‘gonāsāya niyojitāgadarajāḥ sarpāya baddhauṣadhiḥ</seg>
    <seg type="pāda">kaṇṭhasthāya viṣāya vīryamahite pāṇau maṇīnbibhratī |</seg>
  </l>
  <l>
    <seg type="pāda">bharturbhūtagaṇāya gotrajaratīnirdiṣṭamantrākṣarā</seg>
    <seg type="pāda">rakṣatvadrisutā vivāhasamaye prītā ca bhītā ca vaḥ || 28 ||’</seg>
  </l>
</lg>
<p>atra gauryā vivāhamaṅa‍galānaucityenotpātarūpairagadarajoniyogādibhirbhagavadgatā gonāsādayo jñāpyante, yathā vātāya kapilā vidyuditi | tataścotpātena jñāpiteceti saṃbandhasyobhayaniṣṭhatvāttādarthya iva lakṣyavācinaścaturthī na lakṣaṇavācinaḥ | tṛtīyāviṣayāpahārādekayaiva ca vibhaktyobhayagatasyāpi saṃbandhasya rājñaḥ puruṣa itivaduktatvāttṛtīyāpi na bhavati ||</p>
<div type="commentary"><p><q>gonāsāyeti</q> | nanūtpātenāviṣṭena yajjñāpyate tatra caturthīti lakṣaṇamevāsyā vācyaṃ pratibhāti, naitat | lakṣyalakṣaṇabhāvo 'sāvabhidhīyate na tu lakṣye . . . . . | tataśca yato vidhīyate tasya lakṣaṇīyatāmarthāditarasya lakṣaṇatāṃ bodhayatīti | agadarajaḥprabhṛtayastu kathamamaṅa‍galarūpā ityavaśiṣyate | tatrāha—<q>atra gauryā ityādi</q> | nanu tathāpi lakṣaṇavācina eva caturthīti kathamavasitabhityata āha—<q>tataśceti</q> | yathā tādarthyasyobhayaniṣṭhatve 'pi kaṅa‍kaṇāya kanakamityatra kāryavācina eva caturthī na tu kāraṇavācinaḥ, tathehāpi saṃbandhasyobhayāśrayatve 'pi lakṣyavācina eva caturthī natu lakṣaṇavācina ityarthaḥ | tarhi tṛtīyā kathaṃ na bhavatītyata āha—<q>ekayaiva ceti</q> | saṃbandhasya saṃbandhināveva viśeṣastena lakṣaṇamapi caturthyeva pratipādayatyata āha—uktārthatvātkathaṃ tṛtīyā na bhavatīti śuddhaprātipadikārthābhidhāne prathameti bhāvaḥ ||</p></div> <!-- commentary !-->
﻿<pb n="326"/>
<p>saptamīvācyaṃ bhāvalakṣaṇaṃ yathā—</p>
<lg type="udāharaṇa" n="3.14.29">
  <l>‘iti śāsati senānyāṃ gacchatastānanekadhā |</l>
  <l>niṣidhya hasatā kiṃcittasthe tatrāndhakāriṇā || 29 ||’</l>
</lg>
<p>atra senānyaḥ palāyamānagaṇānuśāsanakriyayāndhakāreḥ svaprakāśanakriyā lakṣyate yathā—‘goṣu duhyamānāsu gataḥ’ iti | upalakṣaṇaṃ caitat | tenānyadapi bhāvalakṣaṇaṃ śatrādyabhidheyamupalakṣyate, yathātraiva hasatā tasthe iti ||</p>
<div type="commentary"><p>‘yasya ca bhāvena bhāvalakṣaṇam 2|3|37’ ityasya sūtrasyārthastu yasya vastuno bhāvena kriyayā vastvantarasya bhāvaḥ kriyā lakṣyate tadvacanātsaptamītyata āha—<q>atra senānya iti</q> | hasatā tastha iti lakṣaṇe śatṛvidhiḥ ‘lakṣaṇahetvoḥ kriyāyāḥ 3|2|126’ iti sūtraṇāt ||</p></div> <!-- commentary !-->
<p>yathā vā—</p>
<lg type="udāharaṇa" n="3.14.30">
  <l>‘yajvabhiḥ saṃbhṛtaṃ havyaṃ vitateṣvadhvareṣu saḥ |</l>
  <l>jātavedomukhānmāyī miṣatāmācchinatti naḥ || 30 ||’</l>
</lg>
<p>ityanādaropādhike bhāvalakṣaṇe ṣaṣṭhyapi bhavatīti ||</p>
<lg type="kārikā" n="3.15">
  <l>abhāvaḥ prāgabhāvādibhedeneha caturvidhaḥ |</l>
  <l>ghaṭābhāvādibhedāttu tasya saṃkhyā na vidyate || 15 ||</l>
</lg> <!-- kārikā !-->
<div type="commentary"><p>abhāvasāmānyamabhāvapramāṇanirūpaṇaprastāve ‘asattāyāḥ padārthānām’ ityanena vakṣyati | tenātra sāmānyalakṣaṇaṃ na kṛtavān | sa dvividhastādātmyapratiyogikaḥ, saṃsargapratiyogikaśca | dvitīyastridhā prāk‌pradhvaṃsātyantābhāvabhedāt | tadāha—<q>prāgabhāvāditi</q> | nanu na prāgabhāvādireko 'sti pratiyogibhedena bhedādityata āha—<q>ghaṭābhāvādīti</q> | anena rūpeṇa saṃkhyā nāstyeva | sāmānyaṃ tu prāgabhāvatvādikamāśritya cāturvidhyam, so 'yaṃ tuśabdasyārthaḥ ||</p></div> <!-- commentary !-->
<p>teṣu prāgabhāvo yathā—</p>
<lg type="udāharaṇa" n="3.15.31">
  <l>‘anabhyāsena vidyānāmasaṃsargeṇa dhīmatām |</l>
  <l>anigraheṇa cākṣāṇāṃ vyasanaṃ jāyate nṛṇām || 31 ||’</l>
</lg>
﻿<pb n="327"/>
<p>atra vidyānabhyāsādeḥ prāgabhāvasya vyasanādikāraṇatvam ||</p>
<p>pradhvaṃsābhāvo yathā—</p>
<lg type="udāharaṇa" n="3.15.32">
  <l>‘gataḥ kāmakathonmādo galito yauvanajvaraḥ |</l>
  <l>gato mohaścyutā tṛṣṇā kṛtaṃ puṇyāśrame manaḥ || 32 ||’</l>
</lg>
<p>atra kāmakathonmādagamanādeḥ pradhvaṃsābhāvasya puṇyāśramānusandhānakāraṇatvam ||</p>
<div type="commentary"><p><q>anabhyāseneti</q> | yāvadvidyāṃ nābhyasyanti tāvanna dhīmadbhiḥ saṃsṛjyante, yāvaccākṣāṇi na nigṛhṇanti tāvavdyasanamiti vivakṣitam | tena nātyantābhāvasaṃkaraḥ | ārādhyāstvāhuḥ—‘śikṣāparasyāsya ślokasyāpyanyaprayojanakatayā nātyantābhāvasaṃkaraḥ’ iti ||</p></div> <!-- commentary !-->
<p>itaretarābhāvo yathā—</p>
<lg type="udāharaṇa" n="3.15.33">
  <l>‘vanānyamūni na gṛhāṇyetā nadyo na yoṣitaḥ |</l>
  <l>mṛgā ime na dāyādāstanme nandati mānasam || 33 ||’</l>
</lg>
<p>atra vanāni amūni na gṛhāṇītyāderitaretarābhāvasya manaḥpramodakāraṇatvam ||</p>
<div type="commentary"><p><q>vanānyamūnīti</q> | idamidaṃ na bhavatīti pratītisākṣika evānyonyābhāvaḥ | vaidharmyaṃ tu bhedākhyamalaṃkārāntaraṃ kiṃciddharmamantarbhāvyaiva svarūpasyāpi bhedavyavahārapātratā ||</p></div><!-- commentary !-->
<p>atyantābhāvo yathā—</p>
<lg type="udāharaṇa" n="3.15.34">
  <l>‘atyantamasadāryāṇāmanālocitaceṣṭitam |</l>
  <l>atasteṣu vivardhante nirvibandhā vibhūtayaḥ || 34 ||’</l>
</lg>
<p>atrānālocitaceṣṭitasyātyantābhāvo vibhūtīnāṃ nirvighnavṛddhihetuḥ | etenābhāvābhāvo 'pi vyākhyātaḥ |</p>
﻿<pb n="328"/>
<p>atra prāgabhāvābhāvo yathā—</p>
<lg type="udāharaṇa" n="3.15.35">
  <l>‘udyānasahakārāṇāmanudbhinnā na mañjarī |</l>
  <l>deyaḥ pathikanārīṇāṃ satilaḥ salilāñjaliḥ || 35 ||’</l>
</lg>
<p>atra vastuna utpādaḥ prāgabhāvābhāva ucyate | teneha sahakāramañjarīmudbhedasya pathikanārīṇāṃ maraṇe kāraṇatvam ||</p>
<div type="commentary"><p><q>vastuna utpāda iti</q> | bhāva evābhāvābhāvavyavahārabhūmiḥ | abhāvavyavahāraviṣayamātrasya ca vibhāgaḥ kṛto 'sti | prāgabhāvādeḥ pradhvaṃsādirūpateti na nyūnatā vibhāgavākyasyāśaṅa‍kanīyā | <q>teneti</q> | bhūtabhavyasamuccāraṇe bhūtaṃ bhavyāyeti nyāyānmañjarīṇāmudbhedasya kārakatālābho 'nyathā vākyabhede na kiṃcitsyāt | prāgabhāvātprāgabhāvābhāvabhaṅa‍gyā ca samastamañjarīsamudbhedena vasantapraụdhidhvananātprakṛtavipralambhaḥ poṣaḥ ||</p>
</div> <!-- commentary !-->
<p>pradhvaṃsābhāvābhāvo yathā—</p>
<lg type="udāharaṇa" n="3.15.36">
  <l>
    <seg type="pāda">‘pīnaśroṇi gabhīranābhi nibhṛtaṃ madhye bhṛśoccastanaṃ</seg>
    <seg type="pāda">pāyādvaḥ parirabdhamabdhiduhituḥ kāntena kāntaṃ vapuḥ |</seg>
  </l>
  <l>
    <seg type="pāda">svāvāsānupaghātanirvṛtamanāstatkālamīladdṛśe</seg>
    <seg type="pāda">yasmai so 'cyutanābhipadmavasatirvedhāḥ śivaṃ dhyāyati || 36 ||’</seg>
  </l>
</lg>
<p>atra yathoktena vapuṣā yo 'yamāliṅa‍gane 'pi vidhinivāsanābhipaṅa‍kajānupaghātaḥ, sa iha vastuno 'vasthānameva pradhvaṃsābhāvābhāva ucyate | sa cehācyutanābhipaṅa‍kajanivāsino vidhermanonirvāṇakāraṇaṃ bhavati ||</p>
<div type="commentary"><p><q>pīnaśroṇīti</q> | nibhṛtaṃ durlakṣyam | abdhiduhitāpi sarvāṅa‍gīṇamāśleṣamabhilaṣati bhagavānapīti kāntena kāntamityetābhyāmabhivyajyate | upalakṣaṇaṃ cedam | tādātmyātyantābhāvābhāvāvapyudāharaṇīyau | yathā—‘avanirudakaṃ tejo vāyurnabhaḥ śaśibhāskarau puruṣa iti yatkecidbhinnā vadanti tanūstava | tadanagha vacovaicitrībhirnirāvaraṇasya te vidadhati payaḥpūronmīlanmṛṣā mihiropamām ||’ atra bhinna ityanyonyābhāvamupanyasya nirāvaraṇasya mṛṣetyetābhyāṃ niṣedhaḥ | yathā ca—‘na vidyate yadyapi sarvavāsanāguṇānubandhi pratibhānamadbhutam | śrutena yatnena ca vāgu-﻿<pb n="329"/>pāsitā dhruvaṃ karotyeva kamapyanugraham ||' atra na vidyata ityatyantābhāvamupanyasya kamapīti pratibhāsattābhidhānena pratiṣedhaḥ ||</p></div> <!-- commentary !-->
<lg type="kārikā" n="3.16">
  <l>vidūrakāryaḥ sahajaḥ kāryānantarajastathā |</l>
  <l>yukto na yukta ityevamasaṃkhyāścitrahetavaḥ || 16 ||</l>
</lg> <!-- kārikā !-->
<lg type="kārikā" n="3.17">
  <l>te 'mī prayogamārgeṣu gauṇavṛttivyapāśrayāḥ |</l>
  <l>kāryāḥ kāvyeṣu vaicitryaṃ tathā te kartumīśate || 17 ||</l>
</lg> <!-- kārikā !-->
<p>teṣu vidūrakāryo yathā—</p>
<lg type="udāharaṇa" n="3.17.37">
  <l>‘anaśnuvānena yugopamānamalabdhamaurvīṃkiṇalāñchanena |</l>
  <l>aspṛṣṭakhaḍgatsaruṇāpi cāsīdrakṣāvatī tasya bhujena bhūmiḥ 37’</l>
</lg>
<p>so 'yaṃ bālya eva navayauvanakāryakaraṇādvidūrakāryo nāma citrahetuḥ ||</p>
<div type="commentary"><p><q>vidūrakārya iti</q> | kālāntarabhāvyavasthāsaṃpādyaṃ prāgavasthāvata eva kāryamupajāyamānaṃ yatrocyate sa vidūrakāryastacca kāryaṃ śaktiviśeṣādhīnamiti bālye 'pi prabhāvātiśayadarśanādbhujenaiva rakṣā kṛteti gauṇavṛttivyapāśrayatā ||</p></div> <!-- commentary !-->
<p>sahajo yathā—</p>
<lg type="udāharaṇa" n="3.17.38">
  <l>‘samameva samākrāntaṃ dvayaṃ dviradagāminā |</l>
  <l>tena siṃhāsanaṃ pitryamakhilaṃ cārimaṇḍalam || 38 ||’</l>
</lg>
<p>atra rājyābhiṣekaripumaṇḍalākramaṇayorhetuhetumadbhāvena satyapi paurvāparye kṣiprakāritvāttulyameva kāryakāraṇabhāvo vivakṣitastena sahajo nāmāyaṃ citrahetuḥ ||</p>
<div type="commentary"><p>sahajaḥ kārye sahotpattikatayā nibaddhaḥ | kāraṇaśaktiprakarṣātsamakālamiva kāryaṃ pratibhāsate, tena hetuśaktiprakarṣābhivyaktiratra mūlam | ‘yadagre dadati yathā vā kartumīśate’ iti | evamanantaraje 'pi kiṃ kāraṇaṃ pūrvamuta kāryamasti sa eva vyaṅa‍gyaḥ | yukte 'pi kāraṇaguṇānuvidhāyi kāryamasadevāropyate na pramukteti tadeva viparītamiti gauṇavṛttyāśrayatā ||</p></div> <!-- commentary !-->
﻿<pb n="330"/>
<p>kāryānantarajo yathā—</p>
<lg type="udāharaṇa" n="3.17.39">
  <l>‘paścātparyasya kiraṇānudīrṇaṃ candramaṇḍalam |</l>
  <l>prāgeva hariṇākṣīṇāmudīrṇo rāgasāgaraḥ || 39 ||’</l>
</lg>
<p>atra candrodayalakṣaṇāddhetoḥ pūrvakālameva rāgasāgara udīrṇa iti kāryasyodayalābhaḥ | sa iha guṇavṛttyāśrayaṇe hetāvatiśayaṃ puṣyatītyayaṃ kāryānantarajo nāma citrahetuḥ ||</p>
<p>yukto yathā—</p>
<lg type="udāharaṇa" n="3.17.40">
  <l>‘guṇānurāgamiśreṇa yaśasā te prasarpatā |</l>
  <l>digvadhūnāṃ mukhe jātamakasmādardhakuṅa‍kumam || 40 ||’</l>
</lg>
<p>atra digvadhūmukheṣu te guṇānurāgaḥ kuṅa‍kumaṃ, yaśastu candanamityayaṃ yukto nāma gauṇavṛttivyapāśrayaścitrahetuḥ ||</p>
<p>nayukto yathā—</p>
<lg type="udāharaṇa" n="3.17.41">
  <l>‘na mīlayati padmāni na nabho 'pyavagāhate |</l>
  <l>tvanmukhendurmamāsūnāṃ haraṇāyaiva yasyati || 41 ||’</l>
</lg>
<p>atra mukhendoḥ padmanimīlanādi na yujyata iti nayukto nāma citrabhedaḥ ||</p>
<div type="commentary"><p>nanu vyaktibhede 'pi hetorasaṃkhyatā cedbivakṣitā kimevaṃ śabdenādhikenetyata āha—</p>
</div><!-- commentary !-->
<p>evaṃ śabdasya prakāravācitvāvdyadhikaraṇādayaḥ prayujyante ||</p>
<p>vyadhikaraṇo yathā—</p>
<lg type="udāharaṇa" n="3.17.42">
  <l>
    <seg type="pāda">‘sā bālā vayamapragalbhavayasaḥ sā strī vayaṃ kātarāḥ</seg>
    <seg type="pāda">sā pīnonnatimatpayodharayugaṃ dhatte sakhedā vayam |</seg>
  </l>
  <l>
    <seg type="pāda">sākrāntā jaghanasthalena guruṇā gantuṃ na śaktā vayaṃ</seg>
    <seg type="pāda">doṣairanyajanāśrayairapaṭavo jātāḥ sma ityadbhutam || 42 ||’</seg>
  </l>
</lg>
﻿<pb n="331"/>
<p>atrābhivyaktameva vyadhikaraṇatvaṃ kāryakaraṇayoḥ pratīyata ityayaṃ vyadhikaraṇo nāma citrahetuḥ ||</p>
<div type="commentary"><p><q>evaṃ śabdasyeti</q> | prakārasyopādhereva bhedo vivakṣito na tu vyaktimātrasyeti bhāvaḥ | <q>sā bāleti</q> | bālyādīnāṃ sāmānādhikaraṇya eva prāgalbhyādikaṃ prati hetubhāvaḥ pratītaḥ sa iha gauṇavṛttivyapāśrayatayonibadhyamānaḥ kāntimāvahati | tathāhi | anyatprāgalbhyaṃ bālāyāḥ saralālokitavāṅmiśraṇādyasāmarthyalakṣaṇam, anyacca nāyakaprakāṇḍe kathameṣāṃ niyantraṇā syādityanadhyavasāyalakṣaṇam | tayośca tadbhāvāpattiratra vyaktaiva | evaṃ kātaratvādau bodhyam | ādigrahaṇena svahetukatayā kāryahetukatayā copanibadhyamānaḥ saṃkalito bhavati ||</p>
<p>hetoranantaraṃ tadviparītamahetuṃ lakṣayannāha—</p></div> <!-- commentary !-->
<lg type="kārikā" n="3.18">
  <l>vastuno vā svabhāvena śaktervā hānihetunā |</l>
  <l>akṛtātmīyakāryaḥ syādaheturvyāhatastu yaḥ || 18 ||</l>
</lg> <!-- kārikā !-->
<div type="commentary"><p><q>vastuna iti</q> | hetutayā pratīto 'pi kāryaṃ na karotītyabhidhīyamāno 'hetuḥ | sa dvividhaḥ| svarūpeṇa kāryavyabhicārī, vyāpāravirodhena vā | tathābhūto 'pi ca kāryaṃ na karoti | tatra dvayaṃ nibandhanaṃ yadgataṃ kāryamupajanayitavyaṃ tasya vastunaḥ svabhāvo hetutvābhimatasya śaktihānirvā | sāpi dvidhā—ātyantiko 'bhāvaḥ, pratibandhamātraṃ vā | tatra vastusvabhāvena śakteratyantāsattvena ca dvirūpasvarūpāvyabhicārīkṛtātmīkārya ityanenoktam, vastusvabhāvena śaktipratibandhena ca dviprakāro 'pi ca vyāpārāvyabhicārī vyāhataḥ, ityanena yadyapi śaktiratyantāsattve hetubhāva eva na bhavati, tathāpi guṇavṛttyā hetubhāvādhyāso boddhavyaḥ | sā ca guṇavṛttiḥ śleṣopahitānyādṛśī bhavati |</p>
<p>nanu cātra ceṣṭāyā hetutvaṃ tṛtīyayā pratīyata iti sā hetutvena vaktumucitetyata āha—</p></div> <!-- commentary !-->
<p>tatra vastusvabhāvenākṛtakāryo yathā—</p>
<lg type="udāharaṇa" n="3.18.43">
  <l>
    <seg type="pāda">‘na viracitā lalāṭataṭalāsyakarī bhrukuṭi-</seg>
    <seg type="pāda">rna paruṣahuṃkṛtena madhurasmitamantaritam |</seg>
  </l>
﻿<pb n="332"/>
  <l>
    <seg type="pāda">na tava niśumbhasaṃbhramavaśādapi dāruṇayā</seg>
    <seg type="pāda">bhagavati ceṣṭayā kaluṣitaṃ vadanāmburuham || 43 ||’</seg>
  </l>
</lg>
<p>atra niśumbhasaṃbhramasya hetoranutpāditabhrukuṭyādidāruṇaceṣṭādvāreṇa bhagavatīmukhāmbukāluṣyasya karaṇe yadasāmarthyaṃ tatra tanmukhākhyasya vastunaḥ svabhāvo nimittamiti svabhāvādanutpāditakāryo 'yamahetuḥ ||</p>
<div type="commentary"><p><q>atra niśumbheti</q> || <q>bhrūkuṭyādidāruṇaceṣṭādvāreṇeti</q> | anyathā niśumbhasaṃbhramavaśāditi pañcamī asaṃgatā syāditi bhāvaḥ ||</p></div> <!-- commentary !-->
<p>sa eva śakterhānihetuvā yathā—</p>
<lg type="udāharaṇa" n="3.18.44">
  <l>‘anurāgavatī saṃdhyā divasastatpuraḥ saraḥ |</l>
  <l>aho daivagatiścitrā tathāpi na samāgamaḥ || 44 ||’</l>
</lg>
<p>atrānurāgavattvatatpuraḥ saratvayoḥ samāgamahetvoḥ sāmarthyavighāte daivagatiḥ kāraṇamiti śakterhānihetunāyamakṛtasvakāryo nāmā 'hetuḥ ||</p>
<div type="commentary"><p>anurāgo lauhityaṃ prītiśca | puraḥsaro 'gre gamanaśīlaḥ saṃnidhau sthitaśca ||</p></div><!-- commentary !-->
<p>vastunaḥ svabhāvena vyāhato yathā—</p>
<lg type="udāharaṇa" n="3.18.45">
  <l>
    <seg type="pāda">‘nīvībandhocchvasanaśithilaṃ yatra yakṣāṅganānāṃ</seg>
    <seg type="pāda">kṣaumaṃ rāgādanibhṛtakareṣvākṣipatsu priyeṣu |</seg>
  </l>
  <l>
    <seg type="pāda">arcistuṅgānabhimukhagatānprāpya ratnapradīpā-</seg>
    <seg type="pāda">nhrīmụ̄dhānāṃ bhavati viphalaḥ preraṇācūrṇamuṣṭiḥ || 45 ||’</seg>
  </l>
</lg>
<p>atra ratnapradīpanirvāpaṇe cūrṇamuṣṭerapatyaktasvarūpasyāpi vighāte ratnapradīpākhyavastusvabhāvaḥ kāraṇamityayaṃ vastusvabhāvena vyāhato nāmā 'hetubhūtaḥ ||</p>
<div type="commentary"><p>amṛtasekajīvitakaṅkālaktipratibandhe ko heturata āha—</p></div><!-- commentary !-->
<p>sa eva śakterhānihetunā yathā—</p>
<lg type="udāharaṇa" n="3.18.46">
  <l>
    <seg type="pāda">‘śaṃbhoruddhatanṛtyakarmaṇi kare kaṅkālamādyaṃ hareḥ</seg>
    <seg type="pāda">saṃghaṭṭasphuṭitendumaṇḍalagalatpīyūṣasaṃjīvitam |</seg>
  </l>
﻿<pb n="333"/>
  <l>
    <seg type="pāda">tatkālapraṇate muradviṣi nave dṛṣṭvā vilāsaṃ śriyaḥ</seg>
    <seg type="pāda">kurvatkopakaṣāyitena manasā mithyotplutīḥ pātu vaḥ || 46 ||’</seg>
  </l>
</lg>
<p>atra kopakaṣāyitena manasastasyotplutikaraṇasamarthasyāpīśvarakaragrahaṇānmithyāpadābhidhīyamānaḥ pratīto vyāghātastato 'yaṃ śakterhānihetunā vyāhato nāmā hetubhedaḥ ||</p>
<div type="commentary"><p><q>īśvarakaragrahaṇājaditi</q> | nanu kopakaṣāyitamanastvamutpāditakāryameva kathamanyathā kurvadītyucyate 'ta āha—<q>mithyāpadeti</q> ||</p>
<p>iha kaiścitkāraṇamālā pṛthagalaṃkāra ityuktam, pūrvasyottarottaraṃ prati hetubhāvoktistallakṣaṇam | sa dvividho 'bhidhīyamānaḥ pratīyamāno vā | ubhayathāpi nāhetorvyatiricyata ityāha—</p></div> <!-- commentary !-->
<lg type="kārikā" n="3.19">
  <l>yastu kāraṇamāleti hetusaṃtāna ucyate |</l>
  <l>pṛthakpṛthagasāmarthyātso 'pyahetorna bhidyate || 19 ||</l>
</lg> <!-- kārikā !-->
<lg type="kārikā" n="3.20">
  <l>eko 'bhidhīyamāneṣu hetutveṣu bhavettayoḥ |</l>
  <l>pratīyamāneṣvaparaḥ kāraṇatveṣu jāyate || 20 ||</l>
</lg> <!-- kārikā !-->
<div type="commentary"><p><q>yastviti</q> | yadyapi prathamasya prathamaṃ hetubhāvo nivṛtta eva tathāpyuttarasya prathamamukhanirīkṣaṇapravṛttasyottaraṃ prati hetubhāvo 'bhidhīyate | na hi svatantrasyaiva hetubhāve kāraṇamālā bhāsate ||</p>
<p>tadidamekadeśadvārā vyañjayannāha—</p></div> <!-- commentary !-->
<p>tayorādyo yathā—</p>
<lg type="udāharaṇa" n="3.20.47">
  <l>‘jitendriyatvaṃ vinayasya kāraṇaṃ guṇaprakarṣo vinayādavāpyate |</l>
  <l>guṇādhike puṃsi jano 'nurajyate janānurāgaprabhavāśca saṃpadaḥ || 47 ||’</l>
</lg>
<p>atra jitendriyatvādīnāmuttarottaraṃ prati hetubhūtānāmapi saṃpadutpattau pūrvapūrvasavyapekṣāyāṃ samuditānāmeva kāraṇatvaṃ sādhanādipadairabhidhīyata iti so 'yamabhidhīyamānahetutvakāraṇamāletyahetubhedaḥ ||</p>
﻿<pb n="334"/>
<p>dvitīyo yathā—</p>
<lg type="udāharaṇa" n="3.20.48">
  <l>‘pīṇattuṇa duggejjaṃ jassa bhuraāantaṇiṭṭhurapariggahiam |</l>
  <l>riṭṭhassa visamavaliaṃ kaṃṭhaṃ dukkheṇa jīviaṃ volīṇam || 48 ||’</l>
</lg>
<lg type="chāyā" ref="3.20.48">
  <l>[pīnatvena durgrāhyaṃ yasya bhujayorantarniṣṭhuraparigṛhītam |</l>
  <l>riṣṭasya viṣamavalitaṃ kaṇṭhaṃ duḥkhena jīvitamatikrāntam ||]</l>
</lg>
<p>atra jīvitaduḥkhātikramaṇe kaṇṭhasya valanaṃ, valanasya niṣṭhuragrahaṇaṃ, niṣṭhuragrahaṇasyāpi pīnatvena durgrāhyatvaṃ heturiti pratīyamānakāraṇatvaṃ kāraṇamāletyahetubhedaḥ ||</p>
<div type="commentary"><p><q>atra jitendriyatvādīnāmiti</q> | <q>atra jīvitaduḥkhātikramaṇa iti</q> | yadyatra hetumālā na syāttadā parasparānapekṣāyāmupanyāse vākyārthapoṣo( 'pi) na syāditi ||</p>
<p>lakṣaṇātmakahetuviśeṣasya sādharmyādanantaraṃ sūkṣmaṃ lakṣayati—</p></div> <!-- commentary !-->
<lg type="kārikā" n="3.21">
  <l>iṅgitākāralakṣyo 'rthaḥ sūkṣmaḥ sūkṣmaguṇāttu saḥ |</l>
  <l>sūkṣmātpratyakṣataḥ sūkṣmo 'pratyakṣa iti bhidyate || 21 ||</l>
</lg> <!-- kārikā !-->
<lg type="kārikā" n="3.22">
  <l>vācyaḥ pratīyamānaśca sūkṣmo 'tra dvividho mataḥ |</l>
  <l>iṅgitākāralakṣyatvaṃ lakṣyasāmānyametayoḥ || 22 ||</l>
</lg> <!-- kārikā !-->
<p>tatreṅgitalakṣyamabhidhīyamānasūkṣmaṃ yathā—‘tāṃ pratyabhivyaktamanorathānām’ iti | atra svayaṃvaramilitānāṃ rājñāṃ rājaputrīṃ prati prāptilakṣaṇasya manorathasyābhidhīyamānasya śṛṅgāraceṣṭātmakeneṅgitena vyaṅgyatvādayamiṅgitalakṣyo 'bhidhīyamānaḥ sūkṣmabhedaḥ ||</p>
<div type="commentary"><p><q>iṅgiteti</q> | iṅgitamākāra iṅgitākārau cetyarthaḥ | śarīrāvayavavyāpāra iṅgitam | rūpāderanyathātvamākāraḥ | sūkṣmārthadarśanaṃ sūkṣmamityarthaguṇeṣūktaṃ tena paunaruktyamāśaṅkyāha—<q>sūkṣmaguṇāttu sa iti</q> | hṛdayasaṃvādabhāgitricaturahṛdayasaṃvedyasya | ata evātisūkṣmārthasya pratyakṣāyamāṇatvātsūkṣmo nāmārthaguṇaḥ | yathāhi kaveḥ pratibhā sūkṣmaviśeṣollekhinī tathā tanmūlakaḥ śabdo 'pīti sphuṭābhatayā pratyakṣa﻿-<pb n="335"/>
prameyajñānamutpadyate | tathāhyanyonyasaṃvalitetyādau dampatyormitho 'nusmṛtilakṣaṇasya premṇaḥ katipayasaṃvedyasyāpi śabdabalātpratyakṣāyamāṇatvamanubhavasiddhameva | tadetadāha—<q>sūkṣmātpratyakṣata iti</q> | sūkṣmālaṃkāre tu kavipratibhāyā liṅgaviṣayatvācchabdo 'pi tadviṣaya eva | liṅgācca pratītirutpadyamānā sāmānyapuraskāreṇa pravṛttā na pratyakṣavattadviśeṣollekhakṣameti sūkṣmaguṇavaidharmyam | tadidamuktam—<q>sūkṣmo 'pratyakṣa iti</q> | atra kaiścitpratīyamānasya sūkṣmasya bhāva iti saṃjñāṃ vidhāyālaṃkārāntaramuktaṃ tadasat, sūkṣmasāmānyalakṣaṇena kroḍīkaraṇādityāha—<q>iṅgitākāralakṣyatvamiti</q> | etena lakṣyatvapunaruktyāśaṅkā parihṛtā | <q>atra svayaṃvareti</q> | na ca śṛṅgāraceṣṭāpratyarpitasya manorathaśabdenābhidhīyamānamarthaṃ punaruktamiti vācyam | nahi yathānurāgānubhāvena cittavṛttayaḥ sphuṭā upasthāpyante tathā svaśabdeneti vistareṇa saprapañcameva vakṣyāmaḥ | svaśabdastu kimarthamityavaśiṣyate tatra brūmaḥ | svayaṃvarasamājapraveśādinā yeṣāṃ sāmānyata utkaṇṭhā pratītipathamavatīrṇāsītteṣāmindumatīsaṃnidhau tadanubhāvabalenāsaṃkhyasūkṣmaviśeṣavatī saivābhivyakteti dṛ̣dhānubandhalakṣaṇasya premṇaḥ prakarṣakāṣṭhāṃ puṣṇāti | evamanyatrāpi ||</p></div> <!-- commentary !-->
<p>tadevākāralakṣyaṃ yathā—</p>
<lg type="udāharaṇa" n="3.22.49">
  <l>‘sā yūni tasminnabhilāṣabandhaṃ śaśāka śālīnatayā na vaktum |</l>
  <l>romāñcalakṣyeṇa sa gātrayaṣṭiṃ bhittvā nirākrāmadārālakeś‍yāḥ || 49 ||</l>
</lg>
<p>atrābhilāṣabandho romāñcalakṣyeṇa gātrayaṣṭiṃ bhittvā nirākrāmadityanenābhidhīyamāna ākāralakṣyaḥ sūkṣmabhedo 'bhihitaḥ ||</p>
<p>tadevobhayalakṣyaṃ yathā—</p>
<lg type="udāharaṇa" n="3.22.50">
  <l>‘tvadarpitadṛśastasyā gītagoṣṭhyāmavardhata |</l>
  <l>uddāmarāgapiśunā chāyā kāpi mukhāmbuje || 50 ||’</l>
</lg>
<p>atra tvadarpitadṛśa iti iṅgitacchāyā kāpi mukhāmbuja ityākārastābhyāmuddāmarāgapiśunetyanenābhidhīyamānasyānanarāgasya sūkṣmarūpatayā lakṣyamāṇatvādayamabhidhīyamānobhayalakṣyaḥ sūkṣmabhedaḥ ||</p>
﻿<pb n="336"/>
<div type="commentary"><p>lakṣaṇātmakahetuviśeṣasya sādharmyādanantaraṃ sūkṣmaṃ lakṣayati—</p></div><!-- commentary !-->
<p>pratīyamānamiṅgitalakṣyaṃ yathā—</p>
<lg type="udāharaṇa" n="3.22.51">
  <l>‘vāhittā paḍivaaṇaṃ ṇa dei rūsei ekkamekkammi |</l>
  <l>ajjā kajjeṇa viṇā païppamāṇe ṇaīkacche || 51 ||</l>
</lg>
<lg type="chāyā" ref="3.22.49">
  <l>[vyāhṛtā prativacanaṃ na dadāti ruṣyatyekaikasmin |</l>
  <l>āryā kāryeṇa vinā pradīpyamāne nadīkacche ||]</l>
</lg>
<p>atra prativacanādānaṃ parijanaprakopābhyāṃ pradīpyamāne nadīkacche iti hetunā pratyāyyamānaḥ saṃketakuḍyāṅgadāvodbhavavadhūmanastāpo vākyārthatvena lakṣita ityayamiṅgitalakṣyaḥ pratīyamānaḥ sūkṣmabhedaḥ ||</p>
<div type="commentary"><p><q>atra prativacanādanamiti</q> | nahi prativacanapradānābhāvamātramatra camatkārakāri, tasmādanyathāpi saṃbhavāt, ataḥ prativacanapradānābhiprāyā viparītacittavṛttiviśeṣonnāyikā samīpadeśāpasaraṇādilakṣaṇā kriyā kācitprativacanāpradānapadenābhimatā | na ca prakopo 'pyanubhavarūpatāmanāsādayansvādanīyatāmāsādayatīti nūnaṃ tenāpi bhrūbhaṅgādirūpā kriyaivābhisaṃhitetyāśayavatoktamiṅgitābhyāmiti | yadyevaṃ taddhi kāvyaśobhānirvāhātkimanyena lakṣite neti | nahi yathoktaprativacanādyadānaprakopābhyāṃ kaścidvivakṣitārthalābha iti bhāvaḥ ||</p></div> <!-- commentary !-->
<p>pratīyamānamevākāralakṣyaṃ yathā—</p>
<lg type="udāharaṇa" n="3.22.52">
  <l>‘sāmāi sāmalīe addhacchippaloamuhasohā |</l>
  <l>jambūdalakaakaṇṇāvaaṃse bhamire haliaütte || 52 ||’</l>
</lg>
<lg type="chāyā" ref="3.22.52">
  <l>[ś‍yāmāyāḥ ś‍yāmalatayā ardhākṣipraloka(na)mukhaśobhā |</l>
  <l>jambūdalakṛtakarṇāvataṃse bhramati halikaputre ||]</l>
</lg>
<p>atrārdhākṣipralonamukhaś‍yāmatābhyāmākārabhyāṃ jambūdalakalpitāvataṃsa ityanena pratyāyyamānaḥ saṃketagamanabhraṃśasaṃbhavaḥ ś‍yāmāyā matastāpo lakṣyata ityayamākāralakṣyaḥ pratīyamānaḥ sūkṣmabhedaḥ ||</p>
﻿<pb n="337"/>
<p>tadevobhayalakṣyaṃ yathā—</p>
<lg type="udāharaṇa" n="3.22.53">
  <l>‘prayacchatoccaiḥ kusumāni māninī vipakṣagotraṃ dayitena lambhitā |</l>
  <l>na kiṃcidūce caraṇena kevalaṃ lilekha bāṣpākulalocanā muvam || 53 ||’</l>
</lg>
<p>atra caraṇena bhūmilekhanamiṅgitaṃ dṛśorbāṣpākulatvamākhārastābhyāṃ gotraskhalanodbhavo māninyā manastāpaḥ pratīyamāna itīṅgitākāralakṣyaḥ sūkṣmabhedaḥ ||</p>
<div type="commentary"><p>vibhajyamānasya sarūpatayā sūkṣmānantaramuttaralakṣaṇamāha—</p></div><!-- commentary !-->
<lg type="kārikā" n="3.23">
  <l>padārthānāṃ tu yaḥ sārastaduttaramihocyate |</l>
  <l>sa dharmadharmirūpābhyāṃ vyatirekācca bhidyate || 23 ||</l>
</lg> <!-- kārikā !-->
<div type="commentary">
<p><q>padārthānāṃ tviti</q> | sāraḥ sarvasvāyamānamutkarṣaśāli vastu | padārthānāmiti nirdhāraṇe ṣaṣṭhī | uttaramityanvartha nāma | utkṛṣṭatvamudo 'rthastatraiva prakarṣastarapaḥ | <q>dharmadharmirūpābhyāmiti</q> | vyastasamastābhyām | dharma upasarjanaṃ parapravaṇatayā pratīyamānaṃ vastu | atathābhūtaṃ tu dharmirūpam | tadayamarthaḥ—prasiddhavastumadhye kasyacidutkarṣavattayā nirdhāraṇamuttaram | tannidhā | dharmarūpaṃ dharmirūpamubhayaṃ ca | ādyayoḥ pratyekaṃ prakāradvayam | nirdhāryamāṇasya śuddhasyopādānaṃ, nirdhāryānuttaravyatirekidharmavattayā vā | tadidamāha—<q>vyatirekācceti</q> | antyasyāpi sāmānyaviśeṣarūpatayā rūpatvamiti ṣaṭprakāramuttaramiti ||</p></div> <!-- commentary !-->
<p>teṣu dharmasvarūpaṃ yathā—</p>
<lg type="udāharaṇa" n="3.23.54">
  <l>‘dānaṃ vittādṛtaṃ vācaḥ kīrtidharmau tathāyuṣaḥ |</l>
  <l>paropakaraṇaṃ kāyādasārātsāramuddharet || 54 ||’</l>
</lg>
<p>atra dānasatyakīrtyādīnāṃ vittādivastudharmāṇāṃ sārabhūtānāmuddhārādayaṃ dharmarūpaḥ sāraḥ ||</p>
<div type="commentary"><p><q>vittādivastudharmāṇāmiti</q> | pañcamyā vibhāgaḥ pratyāyitaḥ | sa ca saṃśleṣapūrvaka eveti dānādīnāmupasarjanatāpratītiḥ ||</p></div> <!-- commentary !-->
﻿<pb n="338"/>
<p>dharmirūpo yathā—</p>
<lg type="udāharaṇa" n="3.23.55">
  <l>‘madhuvikacasitotpalāvataṃsaṃ śaśikarapallavitaṃ ca harmyapṛṣṭham |</l>
  <l>madanajanitavibhramā ca kāntā sukhamidamarthavatāṃ vibhūtayo 'nyāḥ || 55 ||’</l>
</lg>
<p>atra madhuprabhṛtīnāṃ vibhūtibhyaḥ sārabhūtānāmuddharaṇādayaṃ dharmirūpaḥ sāraḥ ||</p>
<div type="commentary"><p><q>vibhūtibhya iti</q> | vibhūtayaḥ prathamānirdiṣṭāstena pūrvavannāmūṣāṃ dharmibhāvena pratītibhāso 'stīti viśiṣṭamadhvādirūpaṃ vastunāṅgabhāvena gamyata iti ||</p></div> <!-- commentary !-->
<p>atha vyatirekeṇa dharmarūpo yathā—</p>
<lg type="udāharaṇa" n="3.23.56">
  <l>‘poḍhamahilāṇaṃ jajjaṃ susikkhiaṃ taṃ rae suhāvei |</l>
  <l>jajjaṃ asikkhiaṃ ṇavavahūṇaṃ taṃtaṃ raïṃ dei || 56 ||’</l>
</lg>
<lg type="chāyā" ref="3.23.56">
  <l>[prauḍhamahilānāṃ yadyatsuśikṣitaṃ tadratau sukhayati |</l>
  <l>yadyadaśikṣitaṃ navavadhūnāṃ tattadratiṃ dadāti ||]</l>
</lg>
<p>atra praụdhānāṃ suśikṣitaṃ suratakarma, aprauḍhastrīṇāṃ punaraśikṣitaṃ sukhayatīti karmāntaralakṣaṇebhyo dharmebhyaḥ suśikṣitāśikṣitaratakarmalakṣaṇā dharmāḥ strīdharmāvyatirekeṇa pratipādyanta iti dharmavyatirekarūpo 'yaṃ sāraḥ ||</p>
<div type="commentary"><p><q>aprauḍhastrīṇāmiti</q> | ṣaṣṭhyā dharmadharmibhāvo 'bhihitaḥ | tarhi nirdhāraṇaṃ kasmādityata āha—<q>karmāntareti</q> | rata ityanena sāmānyata upādānāt prauḍhastrīsaṃbandhino lalitasya suśikṣitatvaṃ viśeṣamupādāya mugdhastrīsaṃbandhino 'śikṣitattvaṃ vyatirekī viśeṣa upāttaḥ ||</p></div> <!-- commentary !-->
<p>vyatirekeṇa dharmirūpo yathā—</p>
<lg type="udāharaṇa" n="3.23.57">
  <l>‘rājye sāraṃ vasudhā vasudhāyāṃ pattanaṃ pure saudham |</l>
  <l>saudhe talpaṃ talpe varāṅganānaṅgasarvasvam || 57 ||’</l>
</lg>
<p>atra vasudhādayo dharmiṇa uttarottarakrameṇa pūrvataḥ pūrvato vyatiricyanta ityayaṃ dharmavyatirekaḥ sāraḥ ||</p>
﻿<pb n="339"/>
<div type="commentary"><p><q>atra vasudhādaya iti</q> | nirdhāritādvasudhāmātrātpattanavatī vasudhā vyatiricyate | vasudhāvatpattanātsaudhavatpattanam | saudhāttalpavatsaudhāttalpādvarāṅganāvaditi tadidamuktaṃ <q>uttarottarakrameṇeti</q> ||</p>
<p>etena dharmadharmisvarūpo 'pi vyākhyātaḥ | sa dvidhā | sāmānyato viśeṣataśca ||</p></div><!-- commentary !-->
<p>tatra sāmānyato yathā—</p>
<lg type="udāharaṇa" n="3.23.58">
  <l>‘gītaśītāṃśutāmbūlakarpūravanitādibhiḥ |</l>
  <l>asāro 'pyeṣa saṃsāraḥ sāravāniva lakṣyate || 58 ||’</l>
</lg>
<p>atra gītādīnāṃ jagataḥ sārabhūtānāmaviśeṣeṇaiva sarveṣāmupādānāddhetutṛtīyāntatayā ca saṃsārasāravattve 'ṅgabhāvādayaṃ sāmānyato dharmadharmirūpaḥ sāraḥ ||</p>
<div type="commentary"><p><q>atra gītādīnāmiti</q> | nahi gītādau kaścidviśeṣa uktaḥ | ata evādiśabdo 'pi sajīvastathāpi dadhyādīnāmaṅgabhāvaḥ pratīyata ityata āha—<q>tṛtīyāntatayā ceti</q> | tṛtīyayā hiṃ kārakatvamuktam, kārakatvaṃ ca kriyopasarjanarūpamityarthaḥ ||</p></div> <!-- commentary !-->
<p>viśeṣato yathā—</p>
<lg type="udāharaṇa" n="3.23.59">
  <l>‘avaimi pūtamātmānaṃ dvayenaiva dvijottamāḥ |</l>
  <l>mūrdhni gaṅgāprapātena dhautapādāmbhasā ca vaḥ || 59 ||’</l>
</lg>
<p>atra gaṅgāprapātasaptarṣipādodakayorviśeṣeṇa sārabhūtayorupādānāddhimavataḥ pūtatve cāṅgabhūtatvādayaṃ viśeṣato dharmadharmirūpaḥ sāraḥ ||</p>
<div type="commentary"><p><q>atra gaṅgāprapāteti</q> | prapātapādodakayorgaṅgāyāḥ saptarṣibhiśca viśeṣitatvādaṅgatāmupapādayati—<q>himavataḥ pūtatve ceti</q> ||</p>
<p>vyatirekottare viruddhadharmākrāntirastīti saṅgatyā virodhalakṣaṇamāha—</p>
</div><!-- commentary !-->
<lg type="kārikā" n="3.24">
  <l>virodhastu padārthānāṃ parasparamasaṅgatiḥ |</l>
  <l>asaṅgatiḥ pratyanīkamadhikaṃ viṣamaśca saḥ || 24 ||</l>
</lg> <!-- kārikā !-->
﻿<pb n="340"/>
<div type="commentary">
<p><q>virodhastviti</q> | parasparamasaṅgatirasaṃbandhaḥ, sahānavasthānamiti yāvat | tena sahānavasthānaniyatayoḥ sahānavasthānoktirvirodha iti tātparyam | saṃkṣepaḥ sa ca prarụ̄dho doṣaḥ | aprarohastu dvidhā | śleṣoṣadhānenānyathā cānyathābhāvastridhā | sahānavasthitayoḥ prāyodarśanamātreṇa naiyatyāropaḥ | yathā—‘kva yuvatimārdava’ mityādau viruddhadharmoktiviṣayasyācintyaprabhāvātiśayatvena prasiddhirvā | yathā ‘digvāsā yadī’tyādau virodhasyāropamātreṇa sarūpatayā pratipattimātraṃ vā | yathā ‘sā uppaḍī’ tyādau | sarvaścāyaṃ virodho 'bhidhīyamānaḥ pratīyamānaśca | athādiśabdena yo 'bhidhīyate so 'bhidhīyamānaḥ | pratīyamānastu tadvinākṛto yathā bhaṭṭabāṇasya ‘yatra mātaṅgagāminyaḥ śīlavatyaśca gauryo vibhavaratāśca ś‍yāmāḥ padmarāgiṇyaśca dhavaladvijaśucivadanā madirāmodiśvasanāḥ pramadāḥ’ iti | ihānyairalaṃkārakārairasaṃgatipratyānīkādhikāviṣamākhyaalaṃkāracatuṣṭayaṃ virodhātpṛthaglakṣitam | tallakṣaṇāni—‘viruddhakāryasaṃprāptirbhavettenaiva hetunā | parimāṇādiyogena vyavasthānamupeyuṣaḥ || avyavasthābhidhānaṃ yadadhikaṃ tatpracakṣate | kāraṇena virūpaṃ yatkāryamuktavaducyate || āścaryakāri tatprāhurviṣamaṃ śabdabuddhayaḥ |’ iti | tadeteṣāṃ lakṣaṇābhedādvirodha evāntarbhāvo na hyavāntarabhaṅgibhedamātreṇa sāmānyāntarbhāvo na bhavatītyāśayavānāha—<q>asaṅgatiḥ pratyanīkamiti</q> ||</p></div> <!-- commentary !-->
<p>teṣu virodhaḥ śuddho grathitaśca | tayorādyo yathā—</p>
<lg type="udāharaṇa" n="3.24.60">
  <l>
    <seg type="pāda">‘kva yuvatimārdavaṃ kva ca mahāhavadāruṇatā</seg>
    <seg type="pāda">kva ca valayī karaḥ kva karidantajamuṣṭirasiḥ |</seg>
  </l>
  <l>
    <seg type="pāda">kva ca navayauvanaṃ kva kusumāyudhaniḥspṛhatā</seg>
    <seg type="pāda">tava lalanāviceṣṭita/?/ lalitam || 60 ||’</seg>
  </l>
</lg>
<p>atra yuvatimārdavādīnāṃ mahāhavadāruṇatādīnāṃ ca śuddhānāmeva parasparamasaṃgatatvādayaṃ śuddhavirodhaḥ ||</p>
<div type="commentary"><p><q>śuddhānāmeveti</q> | ekenaiva pratiyoginā sahānavasthānoktau virodhanirbāhāt ||</p></div> <!-- commentary !-->
<p>dvitīyo yathā—</p>
<lg type="udāharaṇa" n="3.24.61">
  <l>
    <seg type="pāda">‘digvāsā yadi tatkimasya dhanuṣā śastrasya kiṃ bhasmanā</seg>
    <seg type="pāda">bhasmāthāsya kimaṅganā yadi ca sā kāmaṃ paridveṣṭi kim |</seg>
  </l>
﻿<pb n="341"/>
  <l>
    <seg type="pāda">ityanyonyaviruddhaceṣṭitamidaṃ paś‍yannijasvāmino</seg>
    <seg type="pāda">bhṛṅa‍gīsāndraśirāvanaddhaparuṣaṃ dhatte 'sthiśeṣaṃ vapuḥ || 61 ||’</seg>
  </l>
</lg>
<p>atra digvāsastvādīnāmuttarottaragrathanādanyonyāsaṃgatādayaṃ grathitanāmā virodhabhedaḥ ||</p>
<div type="commentary"><p><q>uttarottaragrathanāditi</q> | yadyapyekena virodhinā sahoktau virodhyantareṇāpi tathā bhāvamāsādayanneva grathitastathāpyuttaragrathanayā śobhāviśeṣārpako bhavatītyabhiprāyaḥ ||</p></div> <!-- commentary !-->
<p>asaṅa‍gatiryathā—</p>
<lg type="udāharaṇa" n="3.24.62">
  <l>‘sā uppaḍī goṭhṭhaühi ṇokkhī kāvi visagaṇṭhi |</l>
  <l>bhiḍiya pacelliu so maraï jjassa ṇa laggaï kaṇṭhi || 62 ||’</l>
</lg>
<lg type="chāyā" ref="3.24.62">
  <l>[sā utpannā goṣṭhabhuvi navīnaiva kāpi viṣagranthiḥ |</l>
  <l>bhidyate pratyuta sa mriyate yasya na lagati kaṇṭhe ||]</l>
</lg>
<p>atrāyaṃ viṣagranthiryasya kaṇṭhe na lagati sa mriyata ityetayoḥ parasparamasaṅa‍gaterayamasaṅa‍gatirnāma virodhaḥ ||</p>
<div type="commentary">
<p><q>goṭhṭhaühīti</q> | goṣṭhe | ṇokkhī apūrvā | kāvi visagaṇṭhi kāpi viṣagranthiḥ | ‘romāñcādayastriyām’ iti strīliṅa‍gatā | pacelliṃu pratyuta | viṣagrantheḥ kaṇṭhasaṃbandhena mārakatvaṃ pratītam | varṇyamānāyā rūpasya tathābhūtasyaiveti vyakto virodhaḥ ||</p></div> <!-- commentary !-->
<p>pratyanīkaṃ yathā—</p>
<lg type="udāharaṇa" n="3.24.63">
  <l>‘utkaṇṭhā saṃtāpo raṇaraṇako jāgarastanostanutā |</l>
  <l>phalamidamaho mayāptaṃ sukhāya mṛgalocanāṃ dṛṣṭvā || 63 ||</l>
</lg>
<p>atra mṛgalocanādarśanasyaiva kila nirvṛtiḥ phalam | mayā tu tāṃ dṛṣṭvāntastāpādikaṃ mayāptamiti pratyanīkaphalatvādayaṃ pratyanīkākhyo virodhaḥ ||</p>
<div type="commentary">
<p><q>atra mṛgalocanādarśanasyaiveti</q> | yadyapyekasya viruddhaṃ kāryakāritvaṃ na viruddhaṃ, tathāpi yayaiva pravṛttyā kiṃcitkāryaṃ kartumudyato na tayaiva tadviruddhaṃ karoti tadetatsukhāyeti caturthyā dyotyate ||</p></div> <!-- commentary !-->
﻿<pb n="342"/>
<p>adhiko yathā—</p>
<lg type="udāharaṇa" n="3.24.64">
  <l>‘eko dāśarathiḥ kāmaṃ yātudhānāḥ sahasraśaḥ |</l>
  <l>te tu yāvanta evājau tāvadvā dadṛśe sa taiḥ || 64 ||’</l>
</lg>
<p>atraikasya dāśaratheranekasaṃkhyairyātudhānairyatsamarakarma tatra tairasya tāvadvā dṛś‍yamānatvenaikasaṃkhyāviruddhamādhikyaṃ gamyata ityayamadhikākhyo virodhaḥ ||</p>
<p>viṣamaṃ yathā—</p>
<lg type="udāharaṇa" n="3.24.65">
  <l>‘diśāmalīkālakabhaṅa‍gatāṃ gatastrayīvadhūkarṇatamālapallavaḥ |</l>
  <l>cakāra yasyādhvaradhūmasaṃcayo malīmasaḥ śuklataraṃ bhavadyaśaḥ || 65 ||’</l>
</lg>
<p>atra malīmasādhvaradhūmasaṃcayena yadyaśasaḥ śuklīkaraṇaṃ tadyadyādṛśādeva jāyate tattādṛgeva bhavatīti prasiddhervaiṣamyātparasparamasaṅa‍gaterayaṃ viṣamākhyo virodhaḥ ||</p>
<div type="commentary"><p>sāmagryekadeśasadbhāvamātreṇa kāryasadbhāve sthite virodhacchāyāmūlatvamiti tada-
nantaraṃ saṃbhavaḥ prāptāvasara ityāha—</p></div><!-- commentary !-->
<lg type="kārikā" n="3.25">
  <l>prabhūtakaraṇālokātsyādevamiti saṃbhavaḥ |</l>
  <l>sa vidhau vā niṣedhe vā dvaye vā na dvaye 'pi vā || 25 ||</l>
</lg> <!-- kārikā !-->
<div type="commentary"><p><q>prabhūteti</q> | bhūyāṃsi kāraṇāni dṛṣṭvā kāryamutpatsyate nāpi daivātkadācinna syāditi jñānasaṃbhavaḥ | na cāyaṃ saṃśaya eva nahi syādvā naveti dolāyate | nāpi vitarko vyāpyāropasyābhāvāt | kva tarhyayamantarbhavati na kvacit, jñānāntarasyevocyamānatvāt, aniścayarūpatāmātreṇa tatrāntarbhāve 'tiprasaṅa‍gāt, nāpi bhrāntirnyagbhūtabādhapuraḥ saratvāt | bhrāntau tu siddhāyāṃ bādhotpattiriti vakṣyate 'sa vidhau vā niṣedhe vā' iti | saṃbhavo viṣayaniyato vidhiniṣedhobhayānubhayarūpaścaturvidho viṣayaḥ | apravṛttapravartanaṃ dvirūpam | prayojakagataṃ prayojyagataṃ ca | ādyaṃ pratyuktyākhye śabdālaṃkāre vidhidvāreṇetyanenoktam, dvitīyaṃ tu bhūtabhavanalakṣaṇamihocyate | saṃprasaktasyābhāvo niṣedhaḥ | etenobhayānubhayarūpau vyākhyātau ||</p></div> <!-- commentary !-->
﻿<pb n="343"/>
<p>eṣu vidhiviṣayo yathā—</p>
<lg type="udāharaṇa" n="3.25.66">
  <l>
    <seg type="pāda">‘tvayyādātuṃ jalamavanate śārṅgiṇo varṇacaure</seg>
    <seg type="pāda">tasyāḥ sindhoḥ pṛthumapi tanuṃ dūrabhāvātpravāham |</seg>
  </l>
  <l>
    <seg type="pāda">prekṣiṣyante gaganagatayo nūnamāvarjya dṛṣṭī-</seg>
    <seg type="pāda">rekaṃ muktāguṇamiva bhuvaḥ sthūlamadhyendranīlam || 66 ||’</seg>
  </l>
</lg>
<p>atra tvayi jalamādātumavanate sati tasyāḥ saritaḥ pravāho madhyaniviṣṭendranīlamaṇirmuktāguṇa iva gaganagatiprekṣaṇīyo bhaviṣyatīti vidheḥ saṃbhāvyamānatvādayaṃ vidhiviṣayaḥ saṃbhavaḥ ||</p>
<div type="commentary"><p><q>atra tvayi jalamiti</q> | aprekṣaṇīyasya prekṣaṇīyatābhavanaṃ vidhiḥ ||</p></div> <!-- commentary !-->
<p>niṣedhaviṣayo yathā—</p>
<lg type="udāharaṇa" n="3.25.67">
  <l>‘parasya bhūyānvivare 'bhiyogaḥ prasahya saṃrakṣaṇamātmarandhre |</l>
  <l>bhīṣme 'pyasaṃbhāvyamidaṃ gurau vā na saṃbhavatyeva vanecareṣu || 67 ||’</l>
</lg>
<p>atredaṃ bhīṣmadroṇayorasaṃbhāvyamānaṃ dhanurvedakauśalamasminvanecare na saṃbhavatīti niṣedhaviṣayaḥ saṃbhavaḥ ||</p>
<div type="commentary"><p><q>asminvanecara iti</q> | paravivarābhiyoge svavivararakṣārūpabahutarakāraṇālokānnāyaṃ vanecara iti niṣedha eva saṃbhāvyate ||</p></div> <!-- commentary !-->
<p>vidhiniṣedhaviṣayo yathā—</p>
<lg type="udāharaṇa" n="3.25.68">
  <l>
    <seg type="pāda">‘utpaś‍yāmi drutamapi sakhe matpriyārthaṃ yiyāsoḥ</seg>
    <seg type="pāda">kālakṣepaṃ kakubhasurabhau parvate parvate te |</seg>
  </l>
  <l>
    <seg type="pāda">muktāpāṅa‍gaiḥ sajalanayanaiḥ svāgatīkṛtya kekāḥ</seg>
    <seg type="pāda">pratyudyātaḥ kathamapi bhavāngantumāśu vyavasyet || 68 ||</seg>
  </l>
</lg>
<p>atra drutamapi yiyāsoḥ kālakṣepaṃ tavotpaś‍yāmīti vidhirūpaḥ kathamapi na bhavān gantumāśu vyavasyediti niṣedharūpastadevaṃ vidhiniṣedhayorasaṃbhāvyamānatvādayamubhayaviṣayaḥ saṃbhavaḥ || 3 ||</p>
﻿<pb n="344"/>
<div type="commentary"><p><q>kālakṣepaṃ tavotpaś‍yāmīti</q> | utpaś‍yāmi saṃbhāvayāmi | akālakṣepavataḥ
kālakṣepabhavanaṃ vidhiḥ | kathamapīti kākūpasthito gamanābhāvo niṣedhaḥ | na ca vācyaṃ dvāvatra saṃbhavau | tathā ca naiko 'pyubhayaviṣaya iti | yato yaiva kālakṣepasāmagrī saiva śuklāpāṅa‍gairityādi kāraṇasahakṛtā niṣedhamapi viṣayīkaroti | ataḥ saṃbhavabhedenaṃ kiṃcitpramāṇamiti ||</p></div> <!-- commentary !-->
<p>anubhayaviṣayo yathā—</p>
<lg type="udāharaṇa" n="3.25.69">
  <l>
    <seg type="pāda">‘tasyāḥ pātuṃ suragaja iva vyomni pūrvārdhalambī</seg>
    <seg type="pāda">tvaṃ cedacchasphaṭikaviśadaṃ tarkayestiryagambhaḥ |</seg>
  </l>
  <l>
    <seg type="pāda">saṃsarpantyāḥ sadasi bhavataḥ srotasi cchāyayā sā</seg>
    <seg type="pāda">syādasthānopagatayamunā saṃgamenābhirāmā || 69 ||’</seg>
  </l>
</lg>
<p>atra yadi tvamevaṃ kuryāstadaivaṃ syāditi vidhiniṣedhayoranavagaterayamanubhayaviṣayaḥ saṃbhavaḥ ||</p>
<div type="commentary">
<p><q>atra yadi tvamevaṃ kuryā iti</q> | na tāvadatrābhāvaḥ pratīyata iti na niṣedhasaṃbhavaḥ | vidhisaṃbhavo 'pi nāsti | yo hi vyavasthitakāraṇadarśanena vyavasthitasyaiva bhavanasya saṃbhavaḥ sa vidhisaṃbhavaśabdenābhidhīyate, naceha tathā | tadidamuktaṃ <q>anavagateriti</q> ||</p></div> <!-- commentary !-->
<p>etena vidhiniṣedhayorvikalpaviṣayo 'pi vyākhyātaḥ | yathā—</p>
<lg type="udāharaṇa" n="3.25.70">
  <l>
    <seg type="pāda">‘yadi bhavati mukhānāṃ vākpaṭūnāṃ sahasraṃ</seg>
    <seg type="pāda">nirupamamavadhānaṃ jīvitaṃ cātidīrgham |</seg>
  </l>
  <l>
    <seg type="pāda">kamalamukhi tathāpi kṣmāpatestasya kartuṃ</seg>
    <seg type="pāda">sakalaguṇavicāraḥ śak‍yate vā naveti || 70 ||’</seg>
  </l>
</lg>
<p>tadetannigadenaiva vyākhyātam ||</p>
<div type="commentary"><p><q>tadetannigadeneti</q> | parasparavyabhicāriṇorekatra saṃbhāvyamānatvāditi vyaktau
vikalpa ityarthaḥ ||</p>
﻿<pb n="345"/>
<p>pūrveṣāṃ saṃbhavalakṣaṇamupanyasya dūṣayati—</p>
</div><!-- commentary !-->
<lg type="kārikā" n="3.26">
  <l>droṇasya saṃbhavaḥ khāryāṃ śate pañcāśato yathā |</l>
  <l>tathānye saṃbhavaṃ prāhuḥ so 'numānānna bhidyate || 26 ||</l>
</lg> <!-- kārikā !-->
<p>bhidyate tu yadyaniścayaḥ syāt |</p>
<div type="commentary">
<p><q>droṇasyeti</q> | samudāyajñānādekadeśajñānasaṃbhava iti prācyānāmabhiprāyaḥ | tathā ca samudāyasya samudāyivyāptatvādiyaṃ khārī droṇavatī khārītvāditi sulabham | anumāna evāsyāntarbhāva ityarthaḥ | kathaṃ tarhi tavāpi saṃbhavo bhidyate sāmagrī kāryavyāpteti tatrāpyanumānameva bhaviṣyatītyata āha—<q>bhidyata iti</q> | nahi sāmagrī dṛṣṭā yataḥ kāryamanumīyate, kiṃtu prabhūtakāraṇadarśanena kāryasya jñānamanyadevotpadyata iti vaktavyam | tathā cāsmākaṃ darśane yuktaḥ pṛthagbhāvaḥ ||</p>
<p>yastūdāharaṇaviśeṣaṃ na pratisaṃdhatte taṃ bodhayitumudāharaṇāntaramāha—</p>
</div><!-- commentary !-->
<p>yathā—</p>
<lg type="udāharaṇa" n="3.26.71">
  <l>
    <seg type="pāda">‘ruddhāpāṅa‍gaprasaramalakairañjanasnehaśūnyaṃ</seg>
    <seg type="pāda">pratyādeśādapi ca madhuno vismṛtabhrūvilāsam |</seg>
  </l>
  <l>
    <seg type="pāda">tvayyāsanne nayanamuparispandi śaṅa‍ke mṛgākṣyā</seg>
    <seg type="pāda">mīnakṣobhākulakuvalayaśrītulāmeṣyatīti || 71 ||’</seg>
  </l>
</lg>
<p>atra yathā khāryāṃ droṇaḥ śate pañcāśaditi niyamo naivaṃ vipralambhe 'lakānāmakalpanamanañjanamakṣṇormadhuno vā pratyādeśaḥ, suhṛdudantalābhārambhe vā nayanaspandanāni, saṃbhāvyante ca prabhūtakāraṇalokādityeṣo 'pi vidhirūpa eva saṃbhava iti ||</p>
<div type="commentary"><p><q>rūddhāpāṅa‍getyādi</q> | evaṃ viśleṣaduḥkhena karśitā yathā 'cetanāmapyalakānāṃ karuṇotpannaiva lakṣyate | tasmādiyaṃ mā jaladharaṃ drākṣīditi nisargacapalasyāpāṅa‍gasya prasaramavarundhanti | snehapadena nayanāñjanayoranupadhiranubandho vyajyate | tena mitho maitrīyogyatvam | tena tannayanādanyatra nāñjanaṃ kāntimāpnotīti ko 'pi lāvaṇyaprakarṣastathābhūtasyāpyañjanasya tyāge yadekatānatayā nātmānamapi pratisaṃdhātuṃ samartheti vyanakti | evaṃ saṃpadāntareṣvapi svaraso 'nusaṃdheyaḥ | vipralambharūpakāraṇālokāccopari-<pb n="346"/>nayanaspandanaṃ saṃbhāvyata iti saṃbhavadvayamatreti vyākhyānena sphuṭayati—<q>atra yathā khāryāmiti</q> ||</p>
<p>parasparopakārakayorekasya viśeṣaṃ dṛṣṭvāparasya viśeṣo jñāyata iti saṃbhavasāmyātta-
danantaramanyonyalakṣaṇamāha—</p></div><!--commentary !-->
<lg type="kārikā" n="3.27">
  <l>anyonyamupakāro yastadanyonyaṃ tridhā ca tat |</l>
  <l>vācyaṃ pratīyamānaṃ ca tṛtīyamubhayātmakam || 27 ||</l>
</lg> <!-- kārikā !-->
<lg type="kārikā" n="3.28">
  <l>anyonyacūlikānyobhrāntiranyonyamekatā |</l>
  <l>anyonyālaṃkṛterantastrayametadiheṣyate || 28 ||</l>
</lg> <!-- kārikā !-->
<div type="commentary">
<p><q>anyonyamiti</q> | viśeṣārpaṇamupakāro na ceyaṃ parivṛttiḥ sthitasyānapanayanāt dānapratidānābhāvācca | viśeṣastu nānārūpastadvākyārthībhūtarasānugāmitayā tatra tatronnīyate | vibhāgaṃ darśayati—<q>tridheti</q> | abhidhīyamānaṃ viśeṣataḥ śabdenopāttaṃ sāmānyataḥ śabdena viṣayīkṛtaṃ viśeṣatastu pratīyamānamevetyubhayātmakam | dvābhyāmanyato 'pratīyamānam | anyānyacūlikādilakṣaṇāni granthakāra eva sphuṭīkariṣyati ||</p></div> <!-- commentary !-->
<p>teṣvabhidhīyamānamanyonyamiha yathā—</p>
<lg type="udāharaṇa" n="3.28.72">
  <l>‘kaṇṭhasya tasya stanabandhurasya muktākalāpasya ca nistalasya |</l>
  <l>anyonyaśobhājananādbabhūva sādhāraṇo bhūṣaṇabhūṣyabhāvaḥ || 72 ||’</l>
</lg>
<p>atrānyonyaśobhājananetyādinopakāryopakārakabhāvasya dvayorapyabhihitatvādabhidhīyamānamidamanyonyam ||</p>
<div type="commentary">
<p><q>kaṇṭhasyeti</q> | bandhuro namraḥ | nistalo vartulaḥ ||</p></div> <!-- commentary !-->
<p>pratīyamānaṃ yathā—</p>
<lg type="udāharaṇa" n="3.28.73">
  <l>‘uddhaccho piaï jalaṃ jaha jaha viralaṅa‍gulī ciraṃ pahio |</l>
  <l>pāāvaliā vi taha taha dhāraṃ taṇuampi taṇueī || 73 ||’</l>
</lg>
<lg type="chāyā" ref="3.28.73">
  <l>[uddharṣaḥ pibati jalaṃ yathā yathā viralāṅa‍guliściraṃ pathikaḥ |</l>
  <l>prapāpālikāpi tathā tathā dhārāṃ tanumapi tanūkaroti ||]</l>
</lg>
﻿<pb n="347"/>
<p>atra pathikaprapāpālikayormitho 'nurāge yadekasya viralāṅa‍gulinā kareṇa pānīyapānamanyasyāḥ sutarāṃ vāridhārātanūkaraṇaṃ tena parasparamupakāryopakārakabhāvātpratīyamānamidamanyonyam ||</p>
<div type="commentary"><p><q>atra pathiketi</q> | mitho 'nurāga ityanena parasparānurāgasaṃvardhanamevātra viśeṣārpaṇamiti matam | tathā hi karasya viralāṅa‍gulikaraṇe kathamahametāṃ cirāya paś‍yāmīti prapāpālikābhiprāya eva vardhito bhavati | evamapi vāridhārātanūkaraṇe boddhavyam | na cāyamevaṃvidho 'rthaḥ kenāpi śabdenābhihita iti bhavati pratīyamānatā vaktṛpratipādyādiviśeṣaparyālocanenaiva dhvananamunmiṣati ||</p></div> <!-- commentary !-->
<p>pratīyamānābhighīyamānaṃ yathā—</p>
<lg type="udāharaṇa" n="3.28.74">
  <l>‘golāvisamoāracchaleṇa appā urammi se mukko |</l>
  <l>aṇuampāṇiddosaṃ teṇa vi sā gāḍhamuaụ̄dhā || 74 ||’</l>
</lg>
<lg type="chāyā" ref="3.28.74">
  <l>[godāviṣamāvatāracchalena ātmā urasi asya muktaḥ |</l>
  <l>anukampānirdoṣaṃ tenāpi sā gāḍhamupagụ̄dhā ||]</l>
</lg>
<p>atra godāvarīviṣamāvatāravyājena tayā tasyorasi ātmā kṣiptastenāpyanukampā nirdoṣā sā gāḍhamupagụ̄dhetyabhidhīyamānaḥ parasparamanurāgādupakāryopakārakabhāvaḥ pratīyata ityubhayātmakamidamanyonyam ||</p>
<div type="commentary"><p><q>atra godāvarīti</q> | pūrvavatpratīyamāno 'pi parasparamupakārasthalenānukampānirdoṣaśabdābhyāmabhidhayā spṛś‍yata ityubhayarūpam | na ca śabdopātte kiṃ dhvananeneti vācyam | bhinnaviṣayatvāt ||</p></div> <!-- commentary !-->
<p>anyonyacūḍikā yathā—</p>
<lg type="udāharaṇa" n="3.28.75">
  <l>‘śaśinā ca niśā niśayā ca śaśī śaśinā niśayā ca yathā gaganam |</l>
  <l>bhavatā ca sabhā sabhayā ca bhavān sabhayā bhavatā ca tathā bhuvanam || 75 ||’</l>
</lg>
<p>atra niśāśaśinoḥ sabhābhavatośca parasparamupakāryopakārakabhāve vartamānayoryadidaṃ gaganaṃ jagatī ca prasiddhayorupakārakatvacūḍikevoparyupari labhyate seyamanyonyacūḍikā |</p>
﻿<pb n="348"/>
<div type="commentary"><p><q>atra niśāśaśinoriti</q> | cūḍikā śikhā | sā yathā śarīratadavayavebhyo bhinnaivopalakṣyate tathātrāpi niśāśaśinoḥ sabhābhavatoḥ parasparamupakārakatvamabhisaṃdhāya dvayordvayorgaganajagatī pratyupakārakatvamanyadevābhidhīyate | na caitāvataiva viśeṣeṇa pṛthagbhāvo 'nyonyālaṃkārakavalīkṛtasyaiva tasya saṃbhavāt ||</p></div> <!-- commentary !-->
<p>anyonyabhrāntiryathā—</p>
<lg type="udāharaṇa" n="3.28.76">
  <l>
    <seg type="pāda">‘jambūnāṃ kusumotkare navamadhunyārabdhapānotsavāḥ</seg>
    <seg type="pāda">kīrāḥ pakvaphalāśayā madhukarīścumbanti muñcanti ca |</seg>
  </l>
  <l>
    <seg type="pāda">‘eteṣāmapi nīlakiṃśukadalairebhiḥ samānatviṣāṃ</seg>
    <seg type="pāda">puṣpabhrāntibhirāpatanti sahasā cañcūṣu bhṛṅa‍gāṅa‍ganāḥ || 76 ||’</seg>
  </l>
</lg>
<p>atra jambūkusumakuñjasthitamadhukarīṣu śukaśakuntānāṃ yā pakvajambūphalabhrāntiryā ca madhukarīṇāṃ śukacañcuṣu kiṃśukakusumabhrāntiḥ seyamanyonyabhrāntiranyonyasmādapṛthageva ||</p>
<div type="commentary"><p><q>atra jambūkusumeti</q> | na hi taimirikakeśapratyayavadbhrānteralaṃkāratāpi tadbhūtasādṛś‍yamūlāyā eva | tathā ca camatkārivastvantaropamāparyavasāyitvamiti bhrāntisaṃsarga eva viśeṣārpaṇa upakāraḥ | anyonyavacanena parasparagāmitā tasya tenaiva darśitetyanyonyalakṣaṇāśleṣātkathaṃ pṛthagbhavatīti | etenānyonyaikatā vyākhyātā ||</p></div> <!-- commentary !-->
<p>anyonyātmakatā yathā—</p>
<lg type="udāharaṇa" n="3.28.77">
  <l>‘praphullatāpicchanibhairabhīṣubhiḥ śubhaiśca saptacchadapāṃsupāṇḍubhiḥ |</l>
  <l>paraspareṇa cchuritāmalacchavī tadekavarṇāviva tau babhūvatuḥ || 77 ||’</l>
</lg>
<p>atra ś‍yāmapāṇḍutayoḥ parasparavyatirekeṇaikavarṇakaraṇādanyonyamekatā nāma bhrāntibhedo 'nyonyātpṛthageva ||</p>
<div type="commentary"><p>parasparanirūpyatāsāmyātkramaprāptāṃ parivṛttiṃ nirūpayati—</p></div><!-- commentary !-->
<lg type="kārikā" n="3.29">
  <l>vyatyayo vastuno yastu yo vā vinimayo mithaḥ |</l>
  <l>parivṛttirihoktā sā kāvyālaṃkāralakṣaṇe || 29 ||</l>
</lg> <!-- kārikā !-->
﻿<pb n="349"/>
<div type="commentary">
<p><q>vyatyaya iti</q> | vastusthitiviparyāsavacanaṃ parivṛttiriti sphuṭameva lakṣaṇam ||</p></div> <!-- commentary !-->
<lg type="kārikā" n="2.30">
  <l>sā tridhā vyatyayavatī tathā vinimayātmikā |</l>
  <l>tṛtīyā cobhayavatī nirdiṣṭā kāvyasūribhiḥ || 30 ||</l>
</lg> <!-- kārikā !-->
<div type="commentary">
<p>sā tridhā-ekasthānasthitasya vastunaḥ sthānāntaraprāptivacanena, dānapratidānavacanena, ubhayavacanena vā | tadāha—<q>sā tridheti</q> ||</p> 
<p>sarvatra mukhyavṛttyā gauṇavṛttivyapāśrayeṇa vā tathābhāvoktiriti ṣaṭa‍prakāratvaṃ
darśayati—</p>
</div><!-- commentary !-->
<p>tridhāpi cāsau mukhyāmukhyabhedāddvidhābhūya ṣọdhā saṃpadyate |</p>
<p>tāsu vyatyayavatī mukhyā yathā—</p>
<lg type="udāharaṇa" n="3.30.78">
  <l>
    <seg type="pāda">‘kumudavanamapaśri śrīmadambhojaṣaṇḍaṃ</seg>
    <seg type="pāda">tyajati mudamulūkaḥ prītimāṃścakravākaḥ |</seg>
  </l>
  <l>
    <seg type="pāda">udayamahimaraś‍miryāti śītāṃśurastaṃ</seg>
    <seg type="pāda">hatavidhilasitānāṃ hī vicitro vipākaḥ || 78 ||’</seg>
  </l>
</lg>
<p>atra yatkumudavanādīnāmapaśrīkatvādikaṃ yaccāmbhojakhaṇḍādīnāṃ śrīmattvādikaṃ mukhyameva prātarupalabhyate, seyaṃ vyatyayavatī mukhyā nāma parivṛttiḥ ||</p>
<div type="commentary"> <p><q>tridhāpi cāsāviti | kumudavanamiti</q> | kumudavanādulūkāddhimaraś‍meḥ śrīmattvaṃ prītirudayaścāpasṛtāni prāptāni punarambhojakhaṇḍacakravākīhimāṃśūnāmitivyakto vyatyayaḥ | mukhyatvaṃ grantha eva vyaktam ||</p></div> <!-- commentary !-->
<p>vyatyayavatyamukhyā yathā—</p>
<lg type="udāharaṇa" n="3.30.79">
  <l>‘jo tīa ahararāo rattiṃ uvvāsio piaameṇa |</l>
  <l>soccia dīsaï gose savattiṇaaṇesu saṅa‍kanto || 79 ||’</l>
</lg>
<lg type="chāyā" ref="3.30.79">
  <l>[yastasyā adhararāgo rātrāvudvāsitaḥ priyatamena |</l>
  <l>sa eva dṛś‍yate prātaḥ sapatnīnayaneṣu saṃkrāntaḥ ||]</l>
</lg>
<p>atra priyatamena rātrāvudvāsitasyādhararāgasyeyaṃ sapatnīlocaneṣu saṃkrāntiḥ ||</p>
﻿<pb n="350"/>
<div type="commentary"><p><q>atra priyatameneti</q> | tāmbūlādihetuko 'nya evādhararāgo 'nyaśca matsarahetukaḥ kaṣāyatālakṣaṇo nayanagāmīti tayorabhedādhyavasāyo yattatpadābhyāṃ pratīta iti gauṇī vṛttiḥ | prakāśate ca śabdavṛttyādharasthānasthitasya nayanasthānaprāptiriti tāvataivālaṃkāranirvāhaḥ ||</p></div> <!-- commentary !-->
<p>vinimayavatī mukhyā yathā—</p>
<lg type="udāharaṇa" n="3.30.80">
  <l>
    <seg type="pāda">‘praścyotanmadasurabhīṇi nimnagāyāḥ</seg>
    <seg type="pāda">krīḍanto gajapatayaḥ payāṃsi kṛtvā |</seg>
  </l>
  <l>
    <seg type="pāda">kiñjalkavyavahitatāmradānalekhai-</seg>
    <seg type="pāda">rutteruḥ sarasijagandhibhiḥ kapolaiḥ || 80 ||’</seg>
  </l>
</lg>
<p>atra karikapolamadāmodasyāmbhojarajaḥ parimalasya ca saritsaliladvipakapolapālyormukhyatvenaiva parasparopakaraṇādiyaṃ vinimayavatī mukhyā nāma parivṛttiḥ ||</p>
<div type="commentary"><p><q>atra karikapoleti</q> | gajendrāṇāṃ madayāsamacandrakayoḥ(?) svāśritayornadīṣu saṃkrāmaṇaṃ nadīsthitayośca kiñjalkāmbhojaparimalayorgrahaṇaṃ tena dānapratidānavattayā vinimayo bhavati ||</p></div> <!-- commentary !-->
<p>vinimayavatyamukhyā yathā—</p>
<lg type="udāharaṇa" n="3.30.81">
  <l>‘tasya ca pravayaso jaṭāyuṣaḥ svargiṇaḥ kimiha śocyate 'dhunā |</l>
  <l>yena jarjarakalevaravyayātkrītamindukiraṇojjvalaṃ yaśaḥ || 81 ||’</l>
</lg>
<p>atra jarjarakalevaraṃ datvā śaśikiraṇaśubhraṃ yaśaḥ krītamityamukhyayaiva vṛttyā vinimayokteramukhyeyaṃ vinimayavatī parivṛttiḥ ||</p>
<div type="commentary"><p><q>atra jarjareti</q> | mūlyārpaṇakrayaṇayoratra bādhāvdyakta evopacāraḥ, śabdavṛttistu pūrvavadeva kuṇṭhaiveti bhavati vinimayaḥ ||</p></div> <!-- commentary !-->
<p>ubhayavatī mukhyā yathā—</p>
<lg type="udāharaṇa" n="3.30.82">
  <l>‘locanādharakṛtāhṛtarāgā vāsitānanaviśeṣitagandhā |</l>
  <l>vāruṇī paraguṇātmaguṇānāṃ vyatyayaṃ vinimayaṃ ca vitene || 82 ||’</l>
</lg>
﻿<pb n="351"/>
<p>atra vāruṇyā yadadharādrāgo 'pahṛtya cakṣuṣornikṣiptasteneyaṃ vyatyayavatī, yacca mukhāmodavāsitayā svāmodena mukhāmodo viśeṣitastena vinimayavatī | tadiyamubhayathāpi mukhyavṛttyaivokteti mukhyeyamubhayavatī parivṛttiḥ ||</p>
<div type="commentary"><p><q>locanādhareti</q> | locanādharayoryathāsaṃkhyaṃ kṛta āhṛto rāgo yayā tena locane kṛto 'dharādapanīta iti vyatyayaḥ | vāsite ānane viśeṣito gandho yasyāḥ sā tathā | tena tayā mukhaṃ vāsitaṃ mukhena ca seti bhavati vinimayaḥ | <q>paraguṇātmaguṇānāmiti</q> | paraguṇānāmiti paraguṇānāṃ vyatyayaḥ, ātmaguṇānāṃ vinimaya iti saṃbandhaḥ | kartṛtvamutprekṣitaṃ tadetaddarśayati—<q>atreti</q> ||</p></div> <!-- commentary !-->
<p>ubhayavatyamukhyā yathā—</p>
<lg type="udāharaṇa" n="3.30.83">
  <l>‘kiṃ catraṃ yadi devena bhūbhṛtaḥ karadīkṛtāḥ |</l>
  <l>devo 'pi dāpitaḥ kiṃ tairna punaḥ pṛṣṭhataḥ karam || 83 ||’</l>
</lg>
<p>atra bhūbhṛtāmakaradānāṃ yatkarapradānaṃ jigīṣośca yatpṛṣṭhe hastanikṣepaḥ sa eva dravyaguṇādīnāṃ sthānādiparivṛttau vyatyayo, yacca devena bhūbhṛtaḥ karadīkṛtāḥ devo 'pi taiḥ pṛṣṭhataḥ karaṃ dāpita iti so 'yaṃ dānapratipādanalakṣaṇo 'pi vinimaya ityetadubhayamapīha śliṣṭapadābhidheyatvādamukhyavṛttyaivocyamānamupalabhyata ityubhayavatīyamamukhyā parivṛttiḥ ||</p>
<div type="commentary"><p>ekatra pratītasyānyatra pratyayaḥ parivṛttau; tathā nidarśane 'pīti tadanantaraṃ nida-
rśanaṃ lakṣayati—</p></div><!-- commentary !-->
<lg type="kārikā" n="3.31">
  <l>dṛṣṭāntaḥ proktasiddha‍yai yaḥ siddhe 'rthe tannidarśanam |</l>
  <l>pūrvottarasamatve tadṛju vakraṃ ca kathyate || 31 ||</l>
</lg> <!-- kārikā !-->
<div type="commentary"><p><q>dṛṣṭānta iti</q> | proktasya prākaraṇikasya siddhirniścayaḥ | nanvanumānāṅa‍gamapi dṛṣṭāntābhidhānaṃ pṛthagalaṃkāraḥ syādityata āha—<q>siddhe 'rtha iti</q> | siddha evārthe kaṃcidviśeṣamāvedayituṃ dṛṣṭāntoktirnidarśanam, sādhye tvarthe 'numānamiti vibhāgaḥ | pūrvaṃ dārṣṭāntikoktiṃ samāpya paścāddṛṣṭāntoktiriti dvitīyaḥ | ekayaivoktyā dṛṣṭāntadārṣṭāntikayoriti tṛtīyaḥ | tadāha—<q>pūrvottarasamatva iti</q> | yatra śabdata ﻿<pb n="352"/>eva tulyetivṛttatā dṛṣṭāntadarṣṭāntikayoranugamyate tadṛju nidarśanam | yatra tu paryavasitāyāmuktau sahṛdayaparyālocanayā tadvakram | tadetadāha—<q>ṛju vakraṃ ceti</q> | tena nidarśanasya ṣaḍ bhedāḥ ||</p></div> <!-- commentary !-->
<p>teṣu pūrvamṛju yathā—</p>
<lg type="udāharaṇa" n="3.31.84">
  <l>‘udayanneva savitā padmeṣvarpayati śriyam |</l>
  <l>vibhāvayati bhūtīnāṃ phalaṃ suhṛdanugrahaḥ || 84 ||’</l>
</lg>
<p>atra ṛjūttk‍yaiva pūrvaṃ dṛṣṭāntaḥ paścāddārṣṭāntikaṃ pradarśitamitīdamṛ-
jupūrvaṃ ca nidarśanaṃ sūryadṛṣṭāntena vibhūtīnāṃ suhṛdanugrahaḥ phalamiti
jñāpayati ||</p>
<div type="commentary"><p><q>sūryadṛṣṭānteneti</q> | ṛddhibhiḥ suhṛdanugṛhyata iti siddho 'rthaḥ, kiṃtu tadetadeva tāsāṃ phalamiti viśeṣamabhidhātuṃ sūryadṛṣṭāntopanyāsaḥ | atra samṛddhatāphalaṃ suhṛttvamanugrahatvaṃ ceti śabdata eva sūryādiṣu dṛṣṭāntadārṣṭāntikābhimateṣu pratīyata iti ṛjutvamityarthaḥ ||</p></div> <!-- commentary !-->
<p>tadevaṃ vakraṃ yathā—</p>
<lg type="udāharaṇa" n="3.31.85">
  <l>‘pāṇaüḍī avi jaliuṇa huavaho jalaï jaṇṇavāummī |</l>
  <l>ṇahu te parihariavvā visamadasāsaṇṭhiā purisā || 85 ||’</l>
</lg>
<lg type="chāyā" ref="3.31.85">
  <l>[pānakuṭīmapi jvālayitvā hutavaho jvalati yajñavāṭamapi |</l>
  <l>nahi te parihartavyā viṣamadaśāsaṃsthitāḥ puruṣāḥ ||]</l>
</lg>
<p>atrāpi pūrvaṃ dṛṣṭāntaḥ paścāddārṣṭāntikam | kiṃtu yathā pūrvatrodayamānaḥ savitā suhṛtpadmeṣu śriyamarpayatīti tulyetivṛttatā ṛjūktyā śabdenaivābhidhīyate, naivamatra kiṃ tarhi jvalanetivṛttena tulyaṃ tattu tatpuruṣāṇāmitivṛttamaśābdaṃ yukticāturyātpratīyate tadidaṃ pūrvaṃ ca vakraṃ nidarśanam ||</p>
<div type="commentary"><p><q>pāṇaüḍīti</q> | pāṇapadaṃ mlecchadeśīyam | pāne kuṭī śauṇḍikakuṭī vā | <q>atrāpīti</q> | dṛṣṭānte 'pi pānakuṭījvalanādikaṃ viśeṣaṇamupāttam | ca ca taddārṣṭā-﻿<pb n="353"/>
ntike saṃbhavati śabdena vā pratyāyyate; kiṃtu bimbapratibimbanyāyenātra bhavati | tathā hi yathā pānakuṭyāṃ hutavahasya jvalanaṃ yajñavāṭe ca tathā 'vyavasthitacittatayā grāmīṇāvidagdhayuvatiprasakto bhūtvānyatra nāgarikāsu vidagdhāsu rajyate so 'pi na tyājya ityukticāturyāttulyetivṛttatā gamyate 'to vakratvamityāha—<q>kiṃtu yatheti</q> ||</p></div><!-- commentary !-->
<p>uttaramṛju yathā—</p>
<lg type="udāharaṇa" n="3.31.86">
  <l>‘hiaa tiracchīyaï saṃmuhapacchā gahiakaḍakkhāssa |</l>
  <l>pahia ekkejje goraḍī ṇaṃ caühaṭṭa uvaccha || 83 ||’</l>
</lg>
<lg type="chāyā" ref="3.31.86">
  <l>[hṛdaye tiraścīnā saṃmukhaprāptā paścādgṛhītakaṭākṣāsya |</l>
  <l>pathikasyaikaiva gauratarā nanu catuṣpathe vrajati ||]</l>
</lg>
<p>atra ṛjūttkyā śabda evābhidhīyamānasādharmyaṃ dārṣṭāntikamabhidhāyottarakālaṃ dṛṣṭānto 'bhihitastadidamuttaramṛju nidarśanam ||</p>
<div type="commentary"><p><q>hiaeti</q> | vicchittipathikasyābhilāṣitā yā yoṣitsā ekaiva | hṛdaye smaraṇārụ̄dhā satī lagnā ataeva tiracchīyaï tiryak‌śalyāyamānā pathikasaṃmukhābhimukhasya tasya calitatvāt | paścācca gṛhītakaṭākṣā paścādbhūtena gṛhītaścamatkṛtaḥ kaṭākṣo yasyāḥ | ekkejje ekaiva | jiravadhāraṇe | ṇaṃ nanu catuṣyathe kaścitsaṃmukhatāṃ kaścittiraścīnatāṃ kaścitpaścādbhāvaṃ dhatte; gaurī tu pathikasyaikaiva tatheti | <q>atra ṛjūttkyā śabdata
eveti</q> | tiryaktvādīnāmubhayagāmināṃ śabdenopādānātpratītimātreṇa cālaṃkāranirvāhaḥ ||</p></div><!-- commentary !-->
<p>tadeva vakraṃ yathā—</p>
<lg type="udāharaṇa" n="3.31.87">
  <l>‘upari ghanaṃ ghanapaṭalaṃ dūre dayitā kimetadāpatitam |</l>
  <l>himavati divyauṣadhayaḥ kopāviṣṭaḥ phaṇī śirasi || 87 ||’</l>
</lg>
<p>atrāpi dārṣṭāntikamabhidhāyottarakālameva dṛṣṭānto vihitastadidamuttaraṃ ṛju nidarśanam; kiṃtu yathā pūrvasmin hṛdaye tiryagityādibhiḥ śabda eva ṛjūktyā sādharmyābhidhānam, naivamatra tathā; api tu kimetadāpatitamityukticāturyeṇa viparyayeṇa ca liṅa‍gasaṃkhyā yathāsaṃkhyānām | tadetaduttaraṃ vakraṃ ca nidarśanam |</p>
﻿<pb n="354"/>
<div type="commentary"><p><q>api tu kimetadāpatitamityukticāturyeṇeti</q> | nanu ca uparītyanena
vyavadhānamupāttaṃ dṛṣṭānte 'pi śabda eva pratiphalati tatkathaṃ vakratvamityata āha—<q>viparyayeṇeti</q> | ghanapaṭalaṃ napuṃsakam, phaṇī pumān, dayitā caikavacanavatī, oṣadhayo bahuvacanāliṅi‍gatāḥ | ghanapaṭalaṃ pūrvaṃ dārṣṭāntikamupakramya dṛṣṭāntoktau na pūrvaṃ phaṇī nirdiṣṭaḥ | tato liṅa‍gasaṃkhyānāṃ viparyayo bhavati, tadayamarthena śabdata evopari paryavasthānaṃ dūratvaṃ ca dṛṣṭāntayoḥ pratīyate; śirasi himavatītyetābhyāmanyathākāraṃ bodhitatvāt | phalatastu sa evārtha iti vakrataiveti |</p></div><!-- commentary !-->
<p>samamṛju yathā—</p>
<lg type="udāharaṇa" n="3.31.88">
  <l>‘yāti candrāṃśubhiḥ spṛṣṭā dhvāntarājī parābhavam |</l>
  <l>sadyo rājaviruddhānāṃ darśayantī durantatām || 88 ||’</l>
</lg>
<p>atra rājaviruddhānāmiti śliṣṭapadena darśayantīti vartamānakālalakṣaṇātsadya iti taddhitena ca samakālameva dṛṣṭāntadārṣṭāntikayoḥ śabdato ṛjūktyaivoktatvādidamṛju samaṃ ca <q>nidarśanam</q> |</p>
<div type="commentary"><p><q>yatīti</q> | rājā candro nṛpatiśca | tadanayoḥ śliṣṭoktiviṣayatayā na pūrvāparabhāvo vibhāvyate | candrāṃśuparābhūtadhvāntarājīnṛpativiruddhadurantayorapi darśayantīti śatrā, sadya iti taddhitena ca samatvam | kiṃtu dhvāntarājī parabhavaṃ yātīti dṛṣṭāntoktau satyāṃ madhye rājaviruddhānāmiti darṣṭāntikamuktvā punarapi dṛṣṭāntaviśeṣaṇaṃ darśayantītyuktam | ataevoktikavalīkṛtatvādda‍ṛṣṭāntadārṣṭāntikayoḥ samatvamityāśayavānvyācaṣṭe—<q>atra rājaviruddhānāmiti</q> |</p></div> <!-- commentary !-->
<p>tadeva vakraṃ yathā—</p>
<lg type="udāharaṇa" n="3.31.89">
  <l>‘ṇa uṇa varakoaṇḍadaṇḍae yutimāṇusevi emea |</l>
  <l>guṇavajjieṇa jāaï vaṃsuppaṇṇe vi ṭaṅa‍kāro || 89 ||’</l>
</lg>
<lg type="chāyā" ref="3.31.89">
  <l>[na punarvarakodaṇḍadaṇḍake putri mānuṣe 'pyevameva |</l>
  <l>guṇavarjitena jāyate vaṃśotpanne 'pi ṭaṅa‍kāraḥ||]</l>
</lg>
<p>atra na kevalaṃ kodaṇḍadaṇḍake mānuṣe 'pyevamevetītaretarayogavadvakratayā yugapadabhidhānaṃ guṇavarjitavaṃśotpanne 'pi ṭaṅa‍kāro na jāyata iti ﻿<pb n="355"/>śliṣṭapadatve 'pi vyatirekamukhena guṇavṛttyā cābhidhānāddhanuṣīva mānuṣe 'pi guṇavatyeva mahāñśabdo bhavatīti vakroktyā sādharmyāvagatiḥ | tadidamaśabdatvādibhiḥ pūrvādbhidyamānaṃ samaṃ vakraṃ ca nidarśanam |</p>
<div type="commentary"><p><q>ṇa uṇa vareti</q> | guṇo dhairyādistantrī ca, vaṃśaḥ kulaṃ veṇuśca, ṭaṅa‍kāro 'vyaktānukaraṇaṃ khyātiśca | <q>itaretarayogavaditi</q> | tathāhi—‘tvanmukhaṃ puṇḍarīkaṃ ca phulle’ ityatra phullaṃ cetītaretarayogenaikaśeṣe ekayoktyā phulleti dvābhyāṃ saṃbadhyate | tathā vināpyekaśeṣaṃ guṇavajjieṇa vaṃsuppaṇṇe ṭaṅa‍kāra iti yugapadanvīyante | nanu yathā rājaviruddhānāmityatra śeṣeṇa ṛjutvaṃ tathātrāpi bhaviṣyatītyata āha—<q>śliṣṭapadatve 'pīti</q> | dhanuṣīva mānuṣe 'pi mahāñśabdo bhavatīti vivakṣitam | na ca vyatirekamukhenopanaye 'yamarthaḥ śabdādavagamyate, pratīyate cārtha iti yuktaṃ vakratvam | nanu vyatirekeṇaiva kathaṃ na tulyavṛttitā saṃmatetyata āha—<q>guṇavṛttyā ceti</q> | satyametattathāpi dvayorvarṇanīyayorguṇādikayorabhedādhyavasāyo vaktavyaḥ | tathā gauṇavṛttivyapāśrayeṇaiva vakratvam | tadidamuktaṃ vyatirekamukhena guṇavṛttyā ceti |</p>
<p>vyatirekaṃ vinā dṛṣṭāntadārṣṭāntikabhāvābhāvāvdya<note place="app">द्वाभ्यामिति युक्तं प्रतिभाति ।</note>tirekābhyāṃ tallakṣaṇamāha—</p></div><!-- commentary !-->
<lg type="kārikā" n="3.32">
  <l>śabdopātte pratīte vā sādṛśye vastunordvayoḥ |</l>
  <l>bhedābhidhānaṃ bhedaśca vyatirekaśca kathyate || 32 ||</l>
</lg> <!-- kārikā !-->
<div type="commentary">
<p><q>śabdopātta iti</q> | bhedābhidhānaṃ vaidharmyakathanam | evaṃ cet merusarṣapayorapitathābhidhānamalaṃkāraḥ syādata uktam—<q>sādṛśye vastunoriti</q> | upamānopameyayorityarthaḥ | sādṛśyaṃ dvidhā | śabdopāttaṃ pratītaṃ ca | aśabdopāttamapi dhvananānumānādibhiravagamyata iti na virodhastadidamuktam—<q>pratīte veti</q> | tadayamarthaḥ—udbhūtacamatkārisādṛśyayorvairasyoktirvyatirekaḥ, svarūpākhyastu pṛthag bhedo nāstyevetyuktam ||</p>
<p>vibhāgaṃ darśayati—</p></div><!-- commentary !-->
<lg type="kārikā" n="3.33">
  <l>svajātivyattkyupādhibhyāmekobhayabhidā ca saḥ |</l>
  <l>sādṛśyādvaisādṛśyācca bhitraḥ ṣọdhābhijāyate || 33 ||</l>
</lg> <!-- kārikā !-->
<div type="commentary"><p><q>svajātīyeti</q> | yena rūpeṇa vaiyatirekyamupādīyate tadrūpavantaṃ vyatirekaprati-﻿<pb n="356"/>yoginaṃ parikalpya tato vyatireko 'pīti svajātivyatirekaḥ prathamaḥ prakāraḥ | dvitīyastu saiva vyaktirvidharmeti | etatprakāradvayaṃ yathāsaṃkhyamabhidhīyamānasādṛśyayoriti mūlabhedadvayaṃ tathaivāparamekānekalakṣaṇaṃ prakāradvayaṃ tatraivānyatsādṛśyavaisādṛśyarūpaṃ dvayamiti krameṇa ṣọdhā bhedo vivakṣitaḥ | yathā ca svajātivyatireṃkayoḥ pratīyamānābhidhīyamānasādṛśyagāmitā na saṃbhavati tathāgre vakṣyate ||</p></div> <!-- commentary !-->
<p>tatra śabdopāttasādṛśye svajātivyatireko yathā—</p>
<lg type="udāharaṇa" n="3.33.90">
  <l>‘aratnālokasaṃhāryamavāryaṃ sūryaraśmibhiḥ |</l>
  <l>dṛṣṭirodhakaraṃ yūnāṃ yauvanaprabhavaṃ tamaḥ || 90 ||’</l>
</lg>
<p>atra yauvanaprabhavasya tamasastamojātyā saha dṛṣṭirodhakaramiti sādṛśyamuktvā, aratnālokasaṃhāryamavāryaṃ sūryaraśmibhiriti vyatireko vihitaḥ, so 'yaṃ svajātivyatirekaḥ ||</p>
<div type="commentary"><p><q>atra yauvanaprabhavasyeti</q> | yauvanakṛtamajñānalakṣaṇamanyadeva tamo 'nyaccāndhakārarūpaṃ tayostadbhāvāpattiriyameva kalpanāsmābhiruktā | anena tu prakāreṇa rasaḥ puṣyatītyalaṃkāramadhye gaṇanam ||</p></div> <!-- commentary !-->
<p>pratīyamānasādṛśye svavyaktivyatireko yathā—</p>
<lg type="udāharaṇa" n="3.33.91">
  <l>‘aṇṇoṇṇehiṃ sucariasaahiṃ aṇudiṇa vaḍ̣dhiia māṇu |</l>
  <l>appaṇavi ṇa hu mahuvi aha appāṇeṇa samāṇu || 91 ||’</l>
</lg>
<lg type="chāyā" ref="3.33.91">
  <l>[anyonyaiḥ sucaritaśatairanudinaṃ vardhate mānaḥ |</l>
  <l>asyāpi na khalu mahānapi athātmanā samānaḥ ||]</l>
</lg>
<p>atra pratīyamānopamānasādṛśyopacaritabhedādātmavyakteranyairanyaiśca sucaritaśataiḥ svavyaktita eva bhedo 'bhihitaḥ | so 'yaṃ svavyaktivyatirekaḥ ||</p>
<div type="commentary"><p>aṇṇoṇṇehiṃ anyonyairmāno 'haṃkāraḥ pūjā vā | yau tu kalpitabhedādhikaraṇatve-
nopāttau virodhidharmavattayā śabdātpratīyeti tayorniryantra<note place="app"><q>अत्र</q> ‘निर्यत्नं णत्वा-’ इति पाठ आसीत्तत्र निर्थन्त्रणत्वादिकमिति कल्पितोऽस्ति ।</note>ṇatvādikamiti bhavati sādṛśyaṃ pratīyamānam ||</p></div><!-- commentary !-->
﻿<pb n="357"/>
<p>śabdopāttasādṛśya ekavyatireko yathā—</p>
<lg type="udāharaṇa" n="3.33.92">
  <l>
    <seg type="pāda">‘preyāneva vṛṣastavāpi satataṃ bhūtistavāpi sthirā</seg>
    <seg type="pāda">durgāyā bhavatāpi bhūgharabhuvaḥ samyaggṛhītaḥ karaḥ |</seg>
  </l>
  <l>
    <seg type="pāda">nirvyājaṃ parameśvaratvamiyatā no yāsi vaktuṃ janai-</seg>
    <seg type="pāda">rhelollāsitavāhinīśamathane yatro viṣadī bhavān || 92 ||’</seg>
  </l>
</lg>
<p>atra priyavṛṣatvādibhirabhihitasādṛśyayorupamānopameyayorupameyasyaiva yathoktasādṛśyaviṣaye viṣāditvaṃ yuktamityekavyatireko 'yam ||</p>
<div type="commentary"><p><q>preyāneveti</q> | vṛṣo gaurdharmaśca | bhūtiḥ sampad bhasma ca | durgā gaurī viṣamā ca | bhūdharabhūrgirijā parvatabhūmiśca | karo hasto rājadaṇḍaśca | vāhinīśaḥ samudraḥ senāpatiśca | viṣādī viṣabhakṣako 'vasādavāṃśca | yadyapyatrānurūpaṃ sādṛśyaṃ nāsti tathāpi śabdasādṛśyenāpyupamā pravartata eva | yathā—‘sakalaṅa‍kaṃ purametajjātaṃ saṃprati sitāṃśubimbamiva’ iti | ata evobhayālaṃkāratvamupamāyāḥ ||</p></div> <!-- commentary !-->
<p>sa eva pratīyamānasādṛśyo yathā—</p>
<lg type="udāharaṇa" n="3.33.93">
  <l>‘sakalaṅkena jaḍena ca sāmyaṃ doṣākareṇa te kīdṛk |</l>
  <l>abhujaṅa‍ga samanayanaḥ kathamupameyo hareṇāsi || 93 ||’</l>
</lg>
<p>atra pratīyamānasādṛśyasya pūrvārghe candropamānasya sakalaṅa‍katādiruttarardhena varṇanīyopameyasyābhujaṅa‍gatvādirekasyaiva bhedakaḥ svadharmo 'bhihitaḥ so 'yamapyekavyatireka eva ||</p>
<div type="commentary"><p><q>sakalaṅa‍keneti</q> | kalaṅa‍ko 'pavādo lāñchanaṃ ca | jaḍo mūrkhaḥ śītalaśca | abhujaṅa‍go na veśyāpatiravidyamānasarpaśca | samanayano yuganayanaḥ sarvān samaṃ nayatīti ca | āhlādakatvādikaṃ candreṇāniruddhaiśvaryādikaṃ parameśvareṇa sādṛśyaṃ pratīyate ||</p></div> <!-- commentary !-->
<p>śabdopāttasādṛśye ubhayavyatireko yathā—</p>
<lg type="udāharaṇa" n="3.33.94">
  <l>‘abhinnavelau gambhīrāvamburāśirbhavānapi |</l>
  <l>asāvañjanasaṃkāśastvaṃ ca cāmīkaradyutiḥ || 94 ||’</l>
</lg>
<p>atra dvayorapyabhidhīyamānasādṛśyayorubhayavyatirekaḥ ||</p>
﻿<pb n="358"/>
<div type="commentary"><p><q>abhinneti</q> | velā maryādā tīraṃ ca | gambhīro 'talasparśo 'calitacittavṛttiśca ||</p></div> <!-- commentary !-->
<p>sa eva pratīyamānasādṛśyayoryathā—</p>
<lg type="udāharaṇa" n="3.33.95">
  <l>‘tvanmukhaṃ puṇḍarīkaṃ ca dvayorapyanayorbhidā |</l>
  <l>kamalaṃ jalasaṃrohi tvanmukhaṃ tvadupāśrayam || 95 ||’</l>
</lg>
<p>tadetannigadenaiva vyākhyātam | so 'yaṃ pratīyamānasādṛśyayorubhayorvyatirekaḥ ||</p>
<p>abhidhīyamānasādṛśyayoḥ sadṛśavyatireko yathā—</p>
<lg type="udāharaṇa" n="3.33.96">
  <l>‘tvanmukhaṃ puṇḍarīkaṃ ca phulle surabhigandhinī |</l>
  <l>bhramadbhramaramambhojaṃ loladṛṣṭi mukhaṃ tu te || 96 ||’</l>
</lg>
<p>atra mukhāmbhojayoḥ 'phulle surabhigandhinī' iti padābhyāmabhidhīyamānasādṛśyayoḥ sadṛśameva bhramadbhramaratvaṃ loladṛṣṭitvaṃ ca bhedakamupanyastamiti so 'yaṃ śabdopāttasādṛśyayoḥ sadṛśavyatirekaḥ ||</p>
<p>sa eva pratīyamānasādṛśyayoryathā—</p>
<lg type="udāharaṇa" n="3.33.97">
  <l>‘candro 'yamambarottaṃso haso 'yaṃ toyabhūṣaṇam |</l>
  <l>nabho nakṣatramālīdamidamutkumudaṃ payaḥ || 97 ||’</l>
</lg>
<p>atra pūrvārdhe candrahaṃsayoḥ pratīyamānasādṛśyayorambarottaṃsatvatoyabhūṣaṇatve, uttarārdhe tu nabhaḥpayasornakṣatramālitvotkumudatve sadṛśe eva bhedake | so 'yaṃ pratīyamānasādṛśyayoḥ sadṛśavyatirekaḥ ||</p>
<p>abhihitasādṛśyayorasadṛṃśavyatireko yathā—</p>
<lg type="udāharaṇa" n="3.33.98">
  <l>‘śaśāma vṛṣṭirmeghānāmutsaṅa‍ge tasya bhūbhṛtaḥ |</l>
  <l>virarāma na rāmasya dhārāsantatiraśruṇaḥ || 98 ||’</l>
</lg>
<p>atra bhūbhṛta ityanena sākṣādupāttasādṛśyayo rāmamālyavatoryo 'yamutsaṅa‍ge samasto 'śrudhārāpāto yasya meghavṛṣṭerabhāvastadidamubhayorasadṛśameva bhedakam | so 'yamabhidhīyamānasādṛśyayorasadṛśavyatirekaḥ ||</p>
﻿<pb n="359"/>
<div type="commentary"><p><q>śaśāma vṛṣṭiriti</q> | bhūbhṛto rājñaśca ||</p></div><!-- commentary !-->
<p>sa eva pratīyamānasādṛśyayoryathā—</p>
<lg type="udāharaṇa" n="3.33.99">
  <l>‘abhrūvilāsamaspṛṣṭamadarāgaṃ mṛgekṣaṇam |</l>
  <l>idaṃ tu nayanadvandvaṃ tava tadguṇabhūṣitam || 99 ||’</l>
</lg>
<p>atra kāntāmṛgekṣaṇayoḥ pratīyamānasādṛśyayorbhrūvilāsamadarāgau tadabhāvau ca visadṛśau bhedakāviti so 'yaṃ pratīyamānasādṛśyayorasadṛśavyatirekaḥ ||</p>
<p>sadṛśāsadṛśavyatirekābhyāmeva tadubhayavyatireko 'pi vyākhyātaḥ | yathā—</p>
<lg type="udāharaṇa" n="3.33.100">
  <l>‘nirmalendu nabho reje vikacābjaṃ babhau saraḥ |</l>
  <l>paraṃ paryaśruvadanau mamlaturbhrātarāvubhau || 100 ||’</l>
</lg>
<p>atra nabhaḥsarasoḥ pratīyamānasādṛśyayornirmalendutvaṃ vikacābjatvaṃ ca prāgvadeva sadṛśe bhedake; tābhyāṃ ca mukhacandramukhakamalābhyāṃ manoharāhlādakatvābhyāṃ ca pratīyamānasādṛśyayoreva rāmalakṣmaṇayoryeyaṃ mukhaparyaśrutā, tanau ca mlānirnirmalendutāvirājamānayorvikacābjatvaśobhamānatvayośca sā visadṛśīti so 'yaṃ sadṛśāsadṛśabhedakatvakṛtabheda eva tadubhaya-
vyatirekaḥ ||</p>
<div type="commentary"><p><q>tābhyāṃ ca mukhacandreti</q> | mukhasya candrakamalabhāvo 'nādikavikalpanāsiddha iti tenāpi rūpeṇa pratīyamānasādṛśyatvamuktam ||</p>
<p>nanu mitho vyatirekabhedagaṇanamanupapatraṃ sadṛśāsadṛśavyatirekasyāpi saṃbhavā-
dityata āha—</p></div><!-- commentary !-->
<p>etenaikavyatirekādisaṃbhedo 'pi vyākhyātaḥ | yathā—</p>
<lg type="udāharaṇa" n="3.33.101">
  <l>
    <seg type="pāda">‘mithyā deva bhujena te 'lpavibhavaḥ kalpadrumaḥ spardhate</seg>
    <seg type="pāda">nahyenaṃ bhuvanatrayābhayamahāsatrī kṛpāṇo 'ñcati |</seg>
  </l>
﻿<pb n="360"/>
  <l>
    <seg type="pāda">tulyastatrabhavānprayāgaviṭapī yasyaitadekārṇave</seg>
    <seg type="pāda">kāyāntarviniveśya viśvamakhilaṃ śākhāsu śete hariḥ || 101 ||’</seg>
  </l>
</lg>
<p>atra varṇanīyabāhukalpadrumayorabhimataphaladāyitvādibhiḥ pratītasādṛśyayorbhuvanatrayābhayapradāyī varṇanīyabāhau kṛpāṇo bhedaka ityekavyatirekaḥ | tathā varṇanīyabāhoḥ prayāgavaṭasya ca prāgvadeva pratīyamānasādṛśyayorekasya bhuvanatrayābhayamahāsatrī kṛpāṇaḥ śākhāsu śete, anyasya tu mahāpralaye svakāyāntarniveśitārakhilaviśvo vaikuṇṭhaḥ | tāvimau tayoḥ sadṛśāveva bhedakau harikṛpāṇayorvā śyāmatādibhiḥ pratīyamānasādṛśyayorimāveva dharmau bhedakau so 'yamevaṃprakāro vyatirekasaṃkara utreyaḥ | svajātivyatireke pratīyamānasādṛśyam, svavyaktivyatireke cābhidhīyamānasādṛśyaṃ yadyudāharaṇaṃ dṛśyate saṃbhavati vā tadā tadapyudāhāryam ||</p>
<div type="commentary"><p><q>eteneti</q> | <q>prāgvadeveti</q> | amimataphaladāyitvādibhiḥ | <q>evaṃprakāra iti</q> | na hyekavākyasthatāmātreṇa tathā camatkaroti yathāṅa‍gāṅa‍gaṅigabhāvādibhiḥ parasparagrathanayeti | saiva prakārapadenābhihitā | <q>yadyudāharaṇaṃ dṛśyate saṃbhavati veti</q> | na hi svajātivyatireke dvayorabhedādhyavasāyaḥ sādṛśyamantareṇa camatkāramarpayatīti kalpitameva vācyam | na ca kalpanāśabdamantareṇa pratīyamānasādṛśyasaṃbhavaḥ; sādṛśyasya bhedādhiṣṭānatvāt | svavyaktivyatireke 'pyasaṃbhavastathābhūtameva tu śabdenopādīyata iti syādata uktaṃ yadi dṛśyate iti ||</p>
<p>sahakāritvaṃ vyatirekanirūpyamato vyatirekānantaraṃ samāhitalakṣaṇamāha—</p></div><!-- commentary !-->
<lg type="kārikā" n="3.34">
  <l>kāryārambhe sahāyāptirdaivādaivakṛteha yā |</l>
  <l>ākasmikī buddhipūrvobhayī vā tatsamāhitam || 34 ||’</l>
</lg> <!-- kārikā !-->
<p>tatrākasmikī daivakṛtā yathā—</p>
<lg type="udāharaṇa" n="3.34.102">
  <l>‘mānamasyā nirākartuṃ pādayorme patipyataḥ |</l>
  <l>upakārāya diṣṭyedamudīrṇaṃ ghanagarjitam || 102 ||’</l>
</lg>
﻿<pb n="361"/>
<p>atra mānanirākaraṇopakrame kālotpannasyākasmikaghanagarjitasya mānavidhvaṃse sahakāritvādākasmikīyaṃ daivakṛtā sahāyasaṃpattiḥ ||</p>
<div type="commentary"><p><q>kāryārambha iti</q> | sahāyaḥ prakṛtakāryakāraṇasya sahakārī, tenālaṃkāratā ākasmikyacintitapūrvā buddhipūrvādviparītā | ākasmikyādīnāṃ pratyekaṃ daivādaivakṛtasaṃbandhe ṣaṭprakāraṃ samāhitamityarthoktam ||</p></div> <!-- commentary !-->
<p>ākasmikyevādaivakṛtā yathā—</p>
<lg type="udāharaṇa" n="3.34.103">
  <l>‘anuśāsatamityanākulaṃ nayavartmākulamarjunāgrajam |</l>
  <l>svayamartha ivābhivāñchitastamabhīyāya parāśarātmajaḥ || 103 ||’</l>
</lg>
<p>atra bhīmānuśāsanakālopakrama eva vyāsāgamanasya tadupakāritvādākasmikīyamadaivakṛtā sahāyāptiḥ ||</p>
<div type="commentary"><p><q>vyāsāgamanasyeti</q> | vyāsena saṃpādyamānasya | <q>tenādaivakṛteti</q> ||</p></div> <!-- commentary !-->
<p>buddhipūrvā daivakṛtā yathā—</p>
<lg type="udāharaṇa" n="3.34.104">
  <l>
    <seg type="pāda">‘kalpānte śamitatrivikramamahākaṅa‍kāladaṇḍasphura-</seg>
    <seg type="pāda">ccheṣasyūtanṛsiṃhavakranakharaprotādikolāmiṣaḥ |</seg>
  </l>
  <l>
    <seg type="pāda">viśvaikārṇavatāviśeṣamuditau tau matsyakūrmāvubhau</seg>
    <seg type="pāda">karṣandhīvaratāṃ gataḥ syatu jaganmohaṃ mahābhairavaḥ || 104 ||’</seg>
  </l>
</lg>
<p>atra pralayasamaye maheśvareṇa samāpayitumupakrāntānāṃ trivikramādīnāṃ yo 'yaṃ tadbhuvā baḍiśādinā matsyakūrmayorākarṣaṇaprakāraḥ sa bhagavatā bhairaveṇa buddhipūrvakamupakalpyamāno daivāttathābhūtaireva taiḥ saṃpadyata iti buddhipūrveyaṃ daivakṛtā sahāyāptiḥ ||</p>
<div type="commentary"><p><q>daivāttathābhūtaireveti</q> | narasiṃhanakhādīnāṃ baḍiśādyucitamūrtiśālināṃ daivameva nimittam, baḍiśādicintā ca viṣayīkṛteti buddhipūrvatā ||</p></div> <!-- commentary !-->
<p>buddhipūrvā 'daivakṛtā yathā—</p>
<lg type="udāharaṇa" n="3.34.105">
  <l>
    <seg type="pāda">‘mūle pañca tataścatuṣṭayamiti sraksaṃniveśaiḥ śiraḥ-</seg>
    <seg type="pāda">puṣpairanyatamāvalokanamitairucchoṇitairarcite |</seg>
  </l>
﻿<pb n="362"/>
  <l>
    <seg type="pāda">hastasparśavaśena mūrdhni daśamaṃ mūrdhānamāropayan</seg>
    <seg type="pāda">śaṃbhoradbhutasāhasaikarasikaḥ kairna śruto rāvaṇaḥ || 105 ||’</seg>
  </l>
</lg>
<p>atra yo 'yaṃ daśavadanena svayaṃ chinnaiḥ śirobhirbhagavataḥ śaṃbhorarcanāprakāra upakrāntastatra mūle pañca tataścatuṣṭayamiti śiroviracanāprapañcobuddhipūrvako 'daivakṛtaḥ kriyamāṇo 'sya karmaṇaḥ samāptau sahakārikāraṇatāmāsādayatītyayamadaivakṛto buddhipūrvakaḥ samāhitabhedaḥ ||</p>
<div type="commentary"><p><q>mūle pañceti</q> | adho 'dhaḥ sthūlapuṣpasya saṃniveśa uparyupari tanuriti dūrvāpūjāprakāraḥ prasiddhaḥ | anyatamālokananimittairāropitaiḥ | atra lokaprasiddhapūjāprakāraḥ kāryabhūtaḥ | uparyupari tanusaṃniveśaniṣpādanaṃ sahakāri | idaṃ ca rāvaṇaprayatnaniṣpādyatvādadaivakṛtaṃ buddhipūrvaṃ ca bhavatītyanyatamena mūrdhnānyatamasyāropaṇaṃ na navamacchedaparyantamāsīt | pūjāsvarūpeṇaiva bhagavāṃstuṣyati na tathā viditenetyabhiprāyavato nistaraṅa‍gā bhaktistena sāhasasyādbhutatvam ||</p></div> <!-- commentary !-->
<p>ākasmikī buddhipūrvā daivakṛtā yathā—</p>
<lg type="udāharaṇa" n="3.34.106">
  <l>
    <seg type="pāda">‘sā kaumudī nayanayorbhavataḥ sujanmā</seg>
    <seg type="pāda">tasyā bhavānapi manorathabandhabandhuḥ |</seg>
  </l>
  <l>
    <seg type="pāda">tatsaṅa‍gamaṃ prati sakhe nahi saṃśayo 'sti</seg>
    <seg type="pāda">yasminvidhiśca madanaśca kṛtābhiyogau || 106 ||’</seg>
  </l>
</lg>
<p>atra yo 'yaṃ mādhavasya mālatīṃ prati samāgamābhilāṣastatreyaṃ mālatyā ākasmikī buddhipūrvā ca tathā pravṛttiḥ sobhayyapi daivakṛtā ca sahāyāptiḥ samāhitabhedaḥ ||</p>
<div type="commentary"><p><q>atra yo 'yaṃ mādhavasyeti</q> | vidhiśca madanaśca kṛtābhiyogāvityanena mālatyāḥ pṛrvānubhāvāḥ kathyante | te ca dvidhā bhavantītyākasmikī daivapūrvā sahāyasaṃpattiḥ ||</p></div> <!-- commentary !-->
<p>ākasmikī buddhipūrvā cādaivakṛtā yathā—</p>
<lg type="udāharaṇa" n="3.34.107">
  <l>
    <seg type="pāda">‘dṛṣṭirvandanamālikā stanayugaṃ lāvaṇyapūrṇau ghaṭau</seg>
    <seg type="pāda">śubhrāṇāṃ prakaraḥ smitaḥ sumanasāṃ vakraprabhā darpaṇaḥ |</seg>
  </l>
﻿<pb n="363"/>
  <l>
    <seg type="pāda">romāñcodgama eva sarṣapakaṇaḥ pāṇī punaḥ pallavau</seg>
    <seg type="pāda">svāṅa‍gaireva gṛhaṃ priyasya viśatastanvyā kṛtaṃ maṅa‍galam || 107 ||’</seg>
  </l>
</lg>
<p>atrāgacchataḥ priyasyeyaṃ vandanamālikādimaṅa‍galakriyā manaḥparitoṣahetustasyāstanvaṅa‍gyā iṅgitākāraireva yannivartanaṃ so 'yamākasmikaḥ svabuddhipūrvakaśca tatsahakārikāraṇatvādadaivakṛtaśca samāhitabhedaḥ ||</p>
<div type="commentary"><p><q>atrāgacchataḥ priyasyeti</q> | maṅa‍galakriyāmātraṃ na camatkārāspadamata uktaṃ
manaḥparitoṣaheturiti | smitaṃ buddhipūrvam | romāñco na buddhipūrvaḥ | evaṃ dṛṣṭyādau yathāyathaṃ veditavyamiti ||</p>
<p>buddhipūrvāyāṃ sahāyāptau kvacidbhrāntirapyasti tatastadanantaraṃ tāṃ lakṣayati—</p></div><!-- commentary !-->
<lg type="kārikā" n="3.35">
  <l>bhrāntirviparyayajñānaṃ dvidhā sāpi prayujyate |</l>
  <l>atattve tattvarūpā ca tattve cātattvarūpiṇī || 35 ||</l>
</lg> <!-- kārikā !-->
<lg type="kārikā" n="3.36">
  <l>atattve tattvarūpā yā trividhā sāpi paṭhyate |</l>
  <l>abādhitā bādhitā ca tathā kāraṇabādhitā || 36 ||</l>
</lg> <!-- kārikā !-->
<div type="commentary"><p><q>bhrāntiriti</q> | atasmiṃstaditi niścayo bhrāntiḥ | saiva viparyayaḥ | na caivaṃ saṃśayādaya ityuktapūrvam | sā dvidhā—yasya yatrāsadbhāvastasya tatra sadbhāvāropaḥ, yasya vā yatra sadbhāvastasya tatrāsadbhāvāropaḥ | so 'yaṃ bhāvābhāvakṛto niyamo bhrānterbādhaniyame 'pi kvacidvāropanyāso bhavati kvacinna bhavati | upanyāso dvirūpo 'bhidhayā vṛttyantareṇa ca | yatra bādhopanyāse bādhitānupanyāse vā 'bādhitā tasminneva vākye 'vijñātabādhetyarthaḥ | upanyāsetaraprakāreṇa jñātabādhakā bādhitā | bādhakāraṇokterbādhaparyavasānābhiprāyatvāt tadetaddarśayati—<q>abādhitā bādhitā ceti</q> ||</p></div> <!-- commentary !-->
<p>tatrātattve tattvarūpā 'bādhitā yathā—</p>
<lg type="udāharaṇa" n="3.36.108">
  <l>‘mohavirame sarosaṃ thoratthaṇamaṇḍale suravahūṇam |</l>
  <l>jeṇa karikumbhasambhāvaṇāi diṭṭhī pariṭṭhaviā || 108 ||’</l>
</lg>
<lg type="chāyā" ref="3.36.108">
  <l>[mohavirame saroṣaṃ sthūlastanamaṇḍale suravadhūnām |</l>
  <l>yena karikumbhasaṃbhāvanayā dṛṣṭiḥ paristhāpitā ||]</l>
</lg>
﻿<pb n="364"/>
<p>atra suravadhūstanamaṇḍale karikumbhatvena gṛhīte 'tattvarūpe yanmithyaiva tattvāropaṇaṃ na cānantaraṃ vādhakopanyāsaḥ kṛtasteneyamabādhitā atattve tattvarūpā bhrāntiḥ ||</p>
<div type="commentary">
<p><q>mohavirama iti</q> | pariṭṭhaviā sapallavaṃ vyavasthāpitā | tatraiva paripūrvasya tiṣṭateḥ prasiddhatvāt | saroṣamiti samavāyiviśeṣaṇam | na ca tadantareṇa kriyāsadbhāvaḥ | tena mohe 'pi na prakrāntarasānubhāvasvarūpatāmahāsīditi vyajyate | itthaṃ
ca dṛ̣dhānubandho 'sau raso yadbalavattaravirodhisaṃparke 'pi na kārkaśyamagāditi sthūlamaṇḍalasuravadhūpadaiḥ prakāśyate saṃbhāvanayā na tu pūrvotpannajñānena | karikumbhānāṃ dṛḍhataravāsanatvāt | abādhitetyatra yathārtho 'bhimatastathā darśayati—<q>bādhakopanyāsa iti</q> ||</p></div> <!-- commentary !-->
<p>atattve tattvarūpā bādhitā yathā—</p>
<lg type="udāharaṇa" n="3.36.109">
  <l>‘hasiaṃ sahatthatālaṃ sukkhavaḍaṃ uvagaehi pahiehi |</l>
  <l>pattapphalasāricche uḍḍīṇe pūsavaṃdammi || 109 ||’</l>
</lg>
<lg type="chāyā" ref="3.36.109">
  <l>[hasitaṃ sahastatālaṃ śuṣkavaṭamupagataiḥ pathikaiḥ |</l>
  <l>pattraphalasadṛśe uḍḍīne śukavṛnde 'smin ||]</l>
</lg>
<p>atra pattraphalito 'yaṃ nyagrodha ityatattvarūpe tattvabuddhāvutpannāyāṃ ya uttarakālamapattratāniṣphalatāpratyayasteneyamatattve tattvarūpākhyā bādhitā bhrāntiḥ ||</p>
<div type="commentary"><p><q>hasiamiti</q> | pūsaḥ śukaḥ | vandaṃ vṛndam | śukacañca‌upucchānāṃ pakvanyagrodhaphalanavapalāśasādṛśyam | yadyapi nātra bādho 'bhihitastathāpi uḍḍīṇa ityanenārthābhāvaviṣayā pratītiḥ kriyate | kathamanyathā hasitahastatālarūpakāryasyopanyāsaḥ syāt ||</p></div> <!-- commentary !-->
<p>atattve tattvarūpā kāraṇabādhitā yathā—</p>
<lg type="udāharaṇa" n="3.36.110">
  <l>
    <seg type="pāda">‘kanakakalaśasvacche rādhāpayodharamaṇḍale</seg>
    <seg type="pāda">navajaladharaśyāmāmātmadyutiṃ pratibimbitām |</seg>
  </l>
  <l>
    <seg type="pāda">asitasicayaprāntabhrāntyā muhurmuhurutkṣipa-</seg>
    <seg type="pāda">ñjayati janitavrīḍāhāsaḥ priyāhasito hariḥ || 110 ||’</seg>
  </l>
</lg>
﻿<pb n="365"/>
<p>atra śyāmāyāmātmadyutāvasitasicayaprāntabuddhiratattve tattvarūpā priyāhasitena ca kāraṇena yadbādhitā saiṣātattve tattvarūpā kāraṇabādhitā bhrāntiḥ ||</p>
<div type="commentary"><p><q>atra śyāmāyāmiti</q> | nātra pūrvodāharaṇavacchabdena kayācidapi vṛttyārthābhāvo viṣayīkṛtaḥ kiṃtu prakārāntareṇonnīyate | tathāhi nāyakenāṃśukāpaharaṇalīlāyite 'pi yadidaṃ rādhāyāḥ sicayāvarodhāṅa‍gacalanabhrūkṣepādi mugdhāṅa‍ganocitavibhramavirodhi hasitaṃ tatkāraṇaṃ bādhasyeti ||</p></div> <!-- commentary !-->
<lg type="kārikā" n="3.37">
  <l>atattvarūpā tattve yā sāpi traividhyasiddhaye |</l>
  <l>hānopādānayorheturūpekṣāyāśca jāyate || 37 ||</l>
</lg> <!-- kārikā !-->
<p>tatra tattve 'tattvarūpā hānaheturyathā—</p>
<lg type="udāharaṇa" n="3.37.111">
  <l>‘so muddhamio miatahṇiāhiṃ taha dūmi tuha āsāhim |</l>
  <l>jaha saṃbhāvamaī ṇavi ṇaīṇa paraṃmuho jāo || 111 ||’</l>
</lg>
<lg type="chāyā" ref="3.37.111">
  <l>[sa mugdhamṛgo mṛgatṛṣṇikābhistathā dūnastvadāśābhiḥ |</l>
  <l>yathā sadbhāvamayīṣvapi nadīṣu parāṅa‍mukho jātaḥ ||]</l>
</lg>
<p>atra pāramārthikīṣvapi nadīṣu mṛgatṛṣṇāpratāritaḥ sanyanna mṛgaḥ payaḥ pātuṃ pratipadyate pratyuta tyajati teneyaṃ tattve 'pyatattvarūpā hānaheturbhrāntiḥ ||</p> 
<div type="commentary"><p>hānaṃ dvividham | pravṛttyabhāvo viparītaśca prayatnaḥ | dvidhāpyatrābhimatamiti vyā-
khyānena sphuṭayati—<q>na pratipadyate pratyuta tyajatīti</q> ||</p></div><!-- commentary !-->
<p>tattve 'tattvarūpopādānaheturyathā—</p>
<lg type="udāharaṇa" n="3.37.112">
  <l>‘samarthaye yatprathamaṃ priyāṃ prati kṣaṇena tanme parivartate 'nyathā |</l>
  <l>ato vinidre sahasā vilocane karomi na sparśavibhāvitāpriyaḥ || 113 ||’</l>
</lg>
<p>atrāṅa‍gīkṛtalatārūporvaśīpariṣvaṅa‍gasukhanimīlitākṣasya purūravasaḥ śāpāntāvirbhūtasatyarūpāyāmapi tasyāṃ yeyaṃ pūvānubhūtevaṃvidhānekavidhavipralambhasaṃbhāvanayā nayanayoranunmīlanabuddhiḥ seyaṃ tattve 'pyatattvarūpopādānaheturbhrāntiḥ ||</p>
﻿<pb n="366"/>
<div type="commentary"><p><q>samarthaye iti</q> | vibhāvitāpriya iti yuktaḥ pāṭhaḥ, priyādiṣu puṃvadbhāvapratiṣedhāt | nātrābhāvāropaḥ sphuṭo 'vagamyata iti prakaraṇamādāya vyācaṣṭe—<q>atrāṅa‍gīkṛteti</q> | na ca vācyaṃ dolāyamānatayā saṃśayarūpamidaṃ jñānamiti | yato nāstyevātra priyatamā tathāpi tadāropeṇa manastāpātivāhanamucitamiti jānataḥ purūravaso 'nubandhaprakarṣaḥ puṣyati nānyatheti sahṛdayahṛdayasākṣikamidam | tadetanmanāk sphuṭayati—<q>pūrvānubhūtaivaṃvidheti</q> ||</p></div> <!-- commentary !-->
<p>tattve 'pyatattvarūpopekṣāheturyathā—</p>
<lg type="udāharaṇa" n="3.37.113">
  <l>‘cikraṃsayā kṛtrimapatripaṅa‍kteḥ kapotapālīṣu niketanānām |</l>
  <l>mārjāramapyāyataniścalāṅa‍gaṃ yasyāṃ janaḥ kṛtrimameva mene || 113 ||’</l>
</lg>
<p>atra tattvarūpe 'pi mārjāre kṛtrimo 'yamiti buddhau jātāyāṃ tasyāṃ prayojakatvena yadupekṣaṇaṃ seyaṃ tattve 'pyatattvarūpopekṣāheturbhrāntiḥ ||</p>
<div type="commentary"><p><q>prayojakatvena yadupekṣaṇamiti</q> | yā pravṛttiṃ nivṛttiṃ vā na prasūte 'pekṣā-
buddhiṃ vetyarthaḥ ||</p></div> <!-- commentary !-->
<lg type="kārikā" n="3.38">
  <l>bhrāntimānbhrāntimālā ca bhrānteratiśayaśca yaḥ |</l>
  <l>bhrāntyanadhyavasāyaśca bhrāntireveti me matam || 38 ||</l>
</lg> <!-- kārikā !-->
<div type="commentary"><p><q>bhrāntimāniti</q> | bhūmni matup | bhūmārtho dvividho bahūnāṃ bhrāntīnāmekaviṣayato bhinnaviṣayāṇāṃ vā samānakartṛtā | ādyo bhrāntimato viṣayo, dvitīyo bhrāntimālāyāḥ | na hi bhrāntimati mālākramaniyamo 'sti yugapadapi bhinnakartṛkāṇāṃ jāyamānatvāt | bhrānteratiśayaḥ śabdopanītaprakarṣā bhrāntiriti svakāryabhūtaṃ vitarkamādāya pratīyamāno viparyayaheturbhramāntarānubandhī ||</p></div> <!-- commentary !-->
<p>tatra bhrāntimān yathā—</p>
<lg type="udāharaṇa" n="3.38.114">
  <l>
    <seg type="pāda">‘kapole mārjāraḥ paya iti karāṁllẹdhi śaśina-</seg>
    <seg type="pāda">starucchidraprotānbisamiti karī saṃkalayati |</seg>
  </l>
  <l>
    <seg type="pāda">ratānte talpasthānharati dayitāpyaṃśukamiti</seg>
    <seg type="pāda">prabhāmattaścandro jagadidamaho vibhramayati || 114 ||’</seg>
  </l>
</lg>
﻿<pb n="367"/>
<p>atrendumarīciṣu payaḥprabhṛtibhrāntibhūmnāyaṃ bhrāntimān nāma bhrāntereva bhedaḥ ||</p>
<p>bhrāntimālā yathā—</p>
<lg type="udāharaṇa" n="3.38.115">
  <l>
    <seg type="pāda">‘nīlendīvaraśaṅkayā nayanayorbandhūkabuddha‍yādhare</seg>
    <seg type="pāda">pāṇau padmadhiyā madhūkakusumabhrāntyā tathā gaṇḍayoḥ |</seg>
  </l>
  <l>
    <seg type="pāda">līyante kabarīṣu bāndhavajanavyāmohajātaspṛhā</seg>
    <seg type="pāda">durvārā madhupāḥ kiyanti taruṇi sthānāni rakṣiṣyasi || 115 ||’</seg>
  </l>
</lg>
<p>atra yuvatyavayaveṣu nayanādiṣu madhuvratānāṃ yeyaṃ nīlotpalādibuddhiḥ seyaṃ mālākrameṇopajāyamānā bhrāntimālā bhrāntereva bhedaḥ ||</p>
<p>bhrāntyatiśayo dvedhā—vitarkaheturviparyayahetuśca | tayoḥ pūrvamupamābhrāntimācakṣate, dvitīyaṃ tu bhrāntyatiśayameva |</p>
<p>tatropamābhrāntiryathā—</p>
<lg type="udāharaṇa" n="3.38.116">
  <l>‘hṛtoṣṭharāgairnayanodabindubhirnimagnanābhernipatadbhiraṅkitam |</l>
  <l>cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam || 116 ||’</l>
</lg>
<p>atra śādvale 'pi samutpannastanāṃśukabhramasya purūravaso yo 'yaṃ sādṛśyātiśayito vitarkaḥ seyamupamābhrāntiḥ ||</p>
<div type="commentary">
<p><q>tayoḥ pūrvamiti</q> | tattvena pratīyato madhye manāk‌tavdyatirekamullikhito nūnaṃ bhedābhedatulyatayā manasi sādṛśyaṃ pravartata iti bhāvaḥ | asaṃśayamiti padena prakarṣo vitarkaśca pratyāyitaḥ ||</p></div> <!-- commentary !-->
<p>bhrāntyatiśayo yathā—</p>
<lg type="udāharaṇa" n="3.38.117">
  <l>
    <seg type="pāda">‘diśyāddhūrjaṭijūṭakoṭisariti jyotsnālavodbhāsinī</seg>
    <seg type="pāda">śāśāṅa‍kī kalikā jalabhramivaśāddrāgdṛṣṭanaṣṭā mudam |</seg>
  </l>
  <l>
    <seg type="pāda">yāṃ cañcacchapharībhrameṇa mukulīkurvanphaṇālīṃ muhu-</seg>
    <seg type="pāda">rmuhyaṁllakṣyamahirjighṛkṣatitamāmākuñcanaprāñcanaiḥ || 117 ||’</seg>
  </l>
</lg>
﻿<pb n="368"/>
<p>atra gaṅa‍gāmbhaḥpratiphalitāṃ rajanikarakalāmālokayato vāsukeryeyaṃ śapharībhrameṇa mukulīkurvan phaṇālīṃ śapharīyamityadhyāsitā viparyayabuddhiḥ so 'yaṃ bhrāntyatiśayo nāma bhrāntereva bhedaḥ ||</p>
<div type="commentary"><p><q>jighṛkṣatitamāmiti</q> | ‘tiṅaśca 5|3|56’ iti tamapi ‘kimettiṅavyayaghādāmvadravyaprakarṣe 5|4|11’ ityām ||</p></div> <!-- commentary !-->
<p>bhrāntyanadhyavasāyo 'pi dvidhā—sālambano nirālambanaśca | tayoḥ sālambano yathā—</p>
<lg type="udāharaṇa" n="3.38.118">
  <l>
    <seg type="pāda"><note place="app">अत्र श्लोके—‘विरहिणीजणण’ इति, ‘दअन्तेण’ इति, ‘णावइ’ इति, ‘चैत्तेण’ इति टीकाकारसंमतः पाठः.</note>‘virahiṇihiaakaantahiṃ ṇiṇṇāaï</seg>
    <seg type="pāda">takkhaṇi chāijjaï aliṇivahehiṃ caitteṇa cūavaṇī |</seg>
  </l>
  <l>
    <seg type="pāda">aha tāsu vi maarandahiṃ saṃdāṇiaï</seg>
    <seg type="pāda">jaha ṇa kalamba ṇa amba ṇa jambū jāṇiaï || 118 ||’</seg>
  </l>
</lg>
<lg type="chāyā" ref="3.38.118">
  <l>
    <seg type="pāda">[virahiṇīhṛdayakṛtāntairnirṇīyate</seg>
    <seg type="pāda">tatkṣaṇe chādyate 'linivahaiścaitreṇa cūtavanī |</seg>
  </l>
  <l>
    <seg type="pāda">atha tāsvapi makarandairvadhyate</seg>
    <seg type="pāda">yathā na kadambo nāmro na jambūrjñāyate ||]</seg>
  </l>
</lg>
<p>na kadambo nāmro na jambūriti jñāyata iti trayāṇāmevāvalambanabhūtatvātsālambano nāmāyaṃ bhrāntyanadhyavasāyo bhrāntibhedaḥ ||</p>
<div type="commentary"><p>bhrānteranadhyavasāyo 'nirdhāryamāṇaviṣayatā | <q>virahiṇījaṇaṇa iti</q> | virahiṇījanasya | ‘adhīgartha-2|3|52|’ ityādinā karmaṇi ṣaṣṭhī | daanteṇa dayamānena rakṣatā | ṇāvaï pratibhāti | takkhaṇi tatra kṣaṇe | chāijjaï aliṇivahehiṃ chādyate 'linivahaiḥ karaṇabhūtaiḥ | caitteṇa caitreṇa kartrā | cūavaṇī cūtavanī | taha tathā | tāsu vi tasyā api | saṃdāṇiaï badhyate | anirdhāritaviṣayatayā kathamālambananirālambanayorbheda ityata āha—<q>trayāṇāmevāvalambanabhūtatvāditi</q> | uktibhaṅa‍gyā viṣayopādānādityarthaḥ ||</p></div><!-- commentary !-->
﻿<pb n="369"/>
<p>nirālambo yathā—</p>
<lg type="udāharaṇa" n="3.38.119">
  <l>
    <seg type="pāda">‘ubhau rambhāstambhāvupari viparītau kamalayo-</seg>
    <seg type="pāda">stadūrdhvaṃ ratnāśmasthalamatha durūhaṃ kimapi yat |</seg>
  </l>
  <l>
    <seg type="pāda">tataḥ kumbhau paścādbisakisalaye kandalamaye</seg>
    <seg type="pāda">tadanvindāvindīvaramadhukarāḥ kiṃ punaridam || 119 ||’</seg>
  </l>
</lg>
<p>atrorvādiṣu yuvatyavayaveṣūtpanno rambhāstambhabhrānteryo 'yametatsamudāye kimidamityālambanaṃ vinā kṛto 'nadhyavasāyaḥ sa eṣa nirālambano nāma bhrāntyanadhyavasāyo bhrāntereva bhedaḥ ||</p>
<div type="commentary"><p><q>ālambanaṃ vineti</q> | viṣayānirdhāraṇaṃ vyaktīkṛtam ||</p></div> <!-- commentary !-->
<lg type="kārikā" n="3.39">
  <l>ūho vitarkaḥ saṃdehanirṇayāntaradhiṣṭhitaḥ |</l>
  <l>dvidhāsau nirṇayāntaścānirṇayāntaśca kīrtyate || 39 ||</l>
</lg> <!-- kārikā !-->
<div type="commentary"><p>mithyāpratītisāmānyādanantaraṃ vitarkalakṣaṇam—<q>ūha iti</q> | yasya prasiddhiḥ sa ityarthaḥ | paryāyaśabdenāpi lakṣaṇaṃ kriyata eva | yathā—ghaṭapadārthatayā vyāvṛttau saṃdihānasya kalaśapadārthatayā niścayavato yaḥ kalaśaḥ sa ghaṭa iti | kathamasau saṃśayaviparyayābhyāṃ bhidyata ityata āha—<q>saṃdeheti</q> | saṃdeho nānākoṭikastathābhūtāmeva jijñāsāṃ prasūte, tarkastu tadanantarabhāvī niyatakoṭikastathābhūtāmiti | kālasvarūpakāryabhedāt saṃśayato bheda iti | evaṃ viparyayato 'pi | sa hi tarkāntarabhāviniścayātmakaḥ pravṛttyādihetubhūtaśca | tadayaṃ tarkābhāsasya viparyayāparyavasāyino viṣayavibhāgaḥ kṛtaḥ, sa tu tarkasya viṣayavibhāgaḥ sphuṭa eva saṃdehanirṇayayormadhyamadhiṣṭitaḥ sa tadvartī | vibhāgamāha—<q>dvidhāsāviti</q> | nirṇayāntaropanyastaḥ phalabhūtāniścayo 'tathābhūto nirṇayānto niścayaḥ ||</p>
<p>pramitiviparyayarūpatayā dvividha ityāśayavānnirṇayārthaṃ vibhajate—</p></div><!-- commentary !-->
<lg type="kārikā" n="3.40">
  <l>tattvānupātyatattvānupātī yaścobhayātmakaḥ |</l>
  <l>sa nirṇayānta itaro mithyāmithyobhayātmakaḥ || 40 ||</l>
</lg> <!-- kārikā !-->
<div type="commentary">
<p><q>tattvānupātīti</q> | nigadenaiva vyākhyātam ||</p></div> <!-- commentary !-->
﻿<pb n="370"/>
<p>teṣu nirṇayāntastattvānupātī yathā—</p>
<lg type="udāharaṇa" n="3.40.120">
  <l>
    <seg type="pāda">‘mainākaḥ kimayaṃ ruṇaddhi gagane manmārgamavyāhataṃ</seg>
    <seg type="pāda">śaktistasya kutaḥ sa vajrapatanādbhīto mahendrādapi |</seg>
  </l>
  <l>
    <seg type="pāda">tārkṣyaḥ so 'pi samaṃ nijena vibhunā jānāti māṃ rāvaṇaṃ</seg>
    <seg type="pāda">ā jñātaṃ sa jaṭāyureṣa jarasā kliṣṭo vadhaṃ vāñchati || 120 ||’</seg>
  </l>
</lg>
<p>atra nirūpitalakṣaṇe vitarke jaṭāyureṣa iti tattvānupātī nirṇayānto vitarkaḥ ||</p>
<div type="commentary"><p><q>mainākaḥ kimayamiti</q> | kimayamiti kākvā pūrvaṃ dolāyamānacittasya niyatakoṭisparśī jñānaviśeṣa upanīyate sa eva tarkaḥ | evamanyatrāpi ||</p></div> <!-- commentary !-->
<p>sa evātattvānupātī yathā—</p>
<lg type="udāharaṇa" n="3.40.121">
  <l>
    <seg type="pāda">‘asyāḥ sargavidhau prajāpatirabhūccandro nu kāntipradaḥ</seg>
    <seg type="pāda">śṛṅa‍gāraikarasaḥ svayaṃ nu madano māso nu puṣpākaraḥ |</seg>
  </l>
  <l>
    <seg type="pāda">vedābhyāsajaḍaḥ kathaṃ nu viṣayavyāvṛttakautūhalo</seg>
    <seg type="pāda">nirmātuṃ prabhavenmanoharamidaṃ rūpaṃ purāṇo muniḥ || 121 ||’</seg>
  </l>
</lg>
<p>atra kimidaṃ rūpaṃ nirmātuṃ yathoktaḥ purāṇo muniḥ prabhavet, ataścandrādiṣvanyatamena prajāpatinā bhavitavyamityatattvānupātitvādatattvānupātyayaṃ nirṇayānto vitarkaḥ ||</p>
<p>sa evobhayātmako yathā—</p>
<lg type="udāharaṇa" n="3.40.122">
  <l>
    <seg type="pāda">‘citte niveśya parikalpitasattvayogā-</seg>
    <seg type="pāda">nrūpoccayena racitā manasā kṛtā nu |</seg>
  </l>
  <l>
    <seg type="pāda">strīratnasṛṣṭiraparā pratibhāti sā me</seg>
    <seg type="pāda">dhāturvibhutvamanucintya vapuśca tasyāḥ || 122 ||’</seg>
  </l>
</lg>
<p>so 'yaṃ tattvānupātitvādatattvānupātitvāccobhayātmā nirṇayānto vitarkaḥ ||</p>
﻿<pb n="371"/>
<div type="commentary"><p><q>ubhayātmaka iti</q> | strīratnasṛṣṭirityanena tattvānupātī, aparetyanenātattvānupātī prakāśitaḥ ||</p></div> <!-- commentary !-->
<p>anirṇayānto mithyārūpo yathā—</p>
<lg type="udāharaṇa" n="3.40.123">
  <l>
    <seg type="pāda">‘adreḥ śṛṅa‍gaṃ harati pavanaḥ kiṃsvidityunmukhībhi-</seg>
    <seg type="pāda">rdṛṣṭocchrāyaścakitacakitaṃ mugdhasiddhāṅa‍ganābhiḥ |</seg>
  </l>
  <l>
    <seg type="pāda">sthānādasmātsarasaniculādutpatodaṅmukhaḥ khaṃ</seg>
    <seg type="pāda">diṅnāgānāṃ pathi pariharansthūlahastāvalepān || 123 ||’</seg>
  </l>
</lg>
<p>atra kimidamadreḥ śṛṅa‍gaṃ pavano haratīti meghaṃ prati kalpanāyāṃ mithyātvādvastunaścānirṇayādanirṇayānto mithyārūpo vitarkaḥ ||</p>
<div type="commentary"><p>mithyāmithyārūpau bādhitābādhitaviṣayau | abādhito 'pi tarko bhavatyeva | yathā
yadyasya nīlaṃ rūpaṃ nīlotpalamiti ||</p></div><!-- commentary !-->
<p>sa evāmithyārūpo yathā—</p>
<lg type="udāharaṇa" n="3.40.12४">
  <l>‘ayamasau bhagavānuta pāṇḍavaḥ sthitamavāṅmuninā śaśimaulinā |</l>
  <l>samadhirūḍhamajena nu jiṣṇunā sviditi vegavaśānmumuhe gaṇaiḥ || 124 ||’</l>
</lg>
<p>atra bhagavatpārthayoramithyārūpatvena vegavattvādekasyānirṇayānto 'mithyārūpo vitarkaḥ ||</p>
<div type="commentary">
<p><q>atha bhagavatpārthayoriti</q> | bhagavatpārthayoravasthānayoḥ samadhirohārohayośca na kiṃcidbādhakamasti cakṣurjñānasya viśeṣaḥ pratyakṣata iti ||</p></div> <!-- commentary !-->
<p>anirṇayānta ubhayātmā yathā—</p>
<lg type="udāharaṇa" n="3.40.125">
  <l>‘māyā svideṣā mativibhramo vā dhvastaṃ nu me vīryamutāhamanyaḥ |</l>
  <l>gāṇḍīvamuktā hi yathāpurā me parākramante na śarāḥ kirāte || 125 ||’</l>
</lg>
<p>atra māyādīnāṃ vikalpānāṃ mithyārūpatvānmama śarāḥ kirāte na vyāpriyanta ityasyā mithyārūpatvādanirṇayāntatvāccāyamanirṇayānta ubhayarūpo vitarkaḥ ||</p>
﻿<pb n="372"/>
<div type="commentary">
<p><q>atra māyādīnāmiti</q> | na parameśvarasya māyā chadma, na śaktau matibhramaḥ, na dhvaṃso vīryasya, navārjunādevārjunasyānyatvamiti viṣayabādhāt ||</p>
<p>mīlite bhrāntirastīti bhrāntyanantaraṃ mīlitalakṣaṇamāha—</p>
</div> <!-- commentary !-->
<lg type="kārikā" n="3.41">
  <l>vastvantaratiraskāro vastunā mīlitaṃ smṛtam |</l>
  <l>pihitāpihite caiva tadga‌uṇātadga‌uṇau ca tat || 41 ||</l>
</lg> <!-- kārikā !-->
<div type="commentary"><p><q>vastvantareti</q> | vastūnāmiti śliṣṭaṣaṣṭhī | vastvantareṇa tiraskāre iti karmaṇi | vastvantarasya tiraskāra iti kartari | phalataḥ sa evārthaḥ | tathācotkṛṣṭaguṇenāpakṛṣṭaguṇasya tiraskaraṇaṃ nyagbhāvanamiti lakṣaṇārthaḥ | pṛthagrūpatiraskāreṇaikarūpatāpattirmīlitamucyate | tathāca kātantram—‘mīlitaṃ yuktamucyate’ iti | abhiprāyapūrvastiraskāro dvividhaḥ—siddhābhiprāyaphalo 'siddhābhiprāyaphalaśca yathākramaṃ pihitāpihite | na caitāvatā viśeṣeṇa pṛthagbhāvaḥ; sāmānyalakṣaṇavyāptatvādavāntarabhaṅa‍gīnāmānantyācca | sa rūpaguṇena tiraskārastadguṇo virūpaguṇenātadguṇaḥ | etāvapi mīlitaviśeṣāviti sphuṭam ||</p></div> <!-- commentary !-->
<p>atra mīlitamabhidhīyamānaguṇena pratīyamānaguṇena ca vastunā saṃbhavati | tayorādyo( 'bhidhīyamānaguṇena) yathā—</p>
<lg type="udāharaṇa" n="3.41.126">
  <l>‘entovi ṇa saccavio gose pasarattapallavāruṇacchāo |</l>
  <l>majjaṇataṃbesu mao taha maataṃbesu loaṇesu amariso || 126 ||’</l>
</lg>
<lg type="chāyā" ref="3.41.126">
  <l>[āgacchannapi na dṛṣṭaḥ prātaḥ prasaratpallavāruṇacchāyaḥ |</l>
  <l>majjanatāmrayormadastathā madatāmrayorlocanayoramarṣaḥ ||]</l>
</lg>
<p>atra majjanatāmrayorlocanayormadarāgo madatāmrayoḥ kopānurāgaḥ sākṣādabhidhīyamānenaiva guṇena tiraskriyamāṇo nidarśita ityabhidhīyamānaguṇena vastunaitanmīlitam ||</p>
<div type="commentary"><p>vibhāgamāha—<q>atra mīlitamiti | entovīti</q> | saccavio dṛṣṭaḥ | gose prātaḥ | tasyāḥ majjanaṃ snānam | atra tāmrapallavāruṇarāgapadābhyāmabhidhīyate guṇaḥ ||</p></div><!-- commentary !-->
﻿<pb n="373"/>
<p>pratīyamānaguṇena yathā—</p>
<lg type="udāharaṇa" n="3.41.127">
  <l>‘pi adaṃsaṇeṇa suharasamuulia jaïse ṇa honti ṇaaṇāim |</l>
  <l>tā keṇa kaṇṇaraïaṃ lakkhijjaï kuvalaaṃ tassā || 127 ||’</l>
</lg>
<lg type="chāyā" ref="3.41.127">
  <l>[priyadarśanena sukharasamukulite yadyasyā na bhavetāṃ nayane |</l>
  <l>tatkena karṇaracitaṃ lakṣyeta kuvalayaṃ tasyāḥ ||]</l>
</lg>
<p>atra priyadarśanasukhena mukulitayoreva locanayostasyāḥ karṇakuvalayaṃ lakṣyate natvamukulitayoriti vastunā vastvantaratiraskāraḥ pratīyamānaguṇatayopapādita iti pratīyamānaguṇena vastunā mīlitamidam ||</p>
<div type="commentary"><p>nanu piadaṃsaṇeṇetyādi kathaṃ mīlitaṃ, na hyatra tiraskāraḥ kenāpi śabdena pratyāyyata ityata āha—<q>natvamukulitayoriti</q> | yadi mukulite na syātāṃ kathaṃ kuvalayaṃ lakṣyata iti tarkasya tiraskāraparyavasānāditi bhāvaḥ | mūrtirūpādikaḥ pratīyamāno guṇaḥ ||</p></div><!-- commentary !-->
<p>pihitaṃ yathā—</p>
<lg type="udāharaṇa" n="3.41.128">
  <l>‘paaḍiasaṇehasaṃbhāvavibbhamantia jaha tumaṃ diṭṭho |</l>
  <l>saṃvaraṇavāvaḍāe aṇṇovi jaṇo taha ccea || 128 ||’</l>
</lg>
<lg type="chāyā" ref="3.41.128">
  <l>[prakaṭitasnehasadbhāvavibhramatayā yathā tvaṃ dṛṣṭaḥ |</l>
  <l>saṃvaraṇavyāpṛtayā anyo 'pi janastathā caiva ||]</l>
</lg>
<p>atra prakaṭitasnehavibhramatayā tvāmavalokya naitadanyo jano jānātviti sarvatra snigdhadṛṣṭipātena pihitamapyetanmīlitabheda eva ||</p>
<p>apihitaṃ yathā—</p>
<lg type="udāharaṇa" n="3.41.129">
  <l>‘diṭṭhāivi jaṇṇa diṭṭho ālaviāevi jaṇṇa ālavio |</l>
  <l>uvaāro jaṇṇa kao teṇa a kaliaṃ chaïllehim || 129 ||’</l>
</lg>
<lg type="chāyā" ref="3.41.129">
  <l>[dṛṣṭayāpi yanna dṛṣṭa ālapitayāpi yannālapitaḥ |</l>
  <l>upacāro yanna kṛtastena ca kalitaṃ chekaiḥ ||]</l>
</lg>
﻿<pb n="374"/>
<p>atra dṛṣṭayā yanna dṛṣṭaḥ saṃbhāṣitayā yanna saṃbhāṣito na cābhyāgatopacāro bihitastena tadanurāgaḥ paraṃ na pihitaḥ pratyuta chādanena chekānāṃ prakaṭita ityapihitākhyo 'yaṃ mīlitabhedaḥ ||</p>
<div type="commentary"><p>nanu dṛṣṭayāpi na dṛṣṭa ityapi kathamalaṃkāraḥ | na hyatra śaktirastītyata āha—
<q>pratyuteti</q> | chekā vidagdhāstairāsvādyamānatvādāvarjakatvaṃ kāvyasyetyarthaḥ ||</p></div><!-- commentary !-->
<p>tadguṇo yathā—</p>
<lg type="udāharaṇa" n="3.41.130">
  <l>
    <seg type="pāda">‘goraṅa‍gaü taruṇiaṇo johṇāiṃ ahisaraï</seg>
    <seg type="pāda">siaṇevacchapaḍiccheo vallahavaddharaï |</seg>
  </l>
  <l>
    <seg type="pāda">tacchāāhiṃ puṇa caliaü sāmala-</seg>
    <seg type="pāda">gatto taha maaṇu manti ahim || 130 ||’</seg>
  </l>
</lg>
<lg type="chāyā" ref="3.41.130">
  <l>[gaurāṅa‍gastaruṇījano jyosnāyāmabhisarati sitanepathyaparicchanno vallabhabaddharatiḥ |</l>
  <l>tacchāyāsu punaścalitaḥ śyāmalāṅa‍gastatra madano mantryabhūt ||]</l>
</lg>
<p>atra gaurāṅa‍gastaruṇījanaḥ sitanepathyo jyotsnāyāṃ śyāmastu nīlanepathyastasyāśchāyāsu gacchatīti tadguṇāśrayamīlanāttadguṇākhyaṃ mīlitamidam |</p>
<div type="commentary"><p><q>goraṅa‍gaü iti</q> | gaurāṅa‍gaḥ | johṇāiṃ jyotsnāyām | ṇevacchaṃ nepathyaṃ vastrāṅa‍garāgādiparigrahaḥ | paḍiccheo pratīkṣya gṛhītvā | vallahavaddharaï vallabhabaddharatiḥ | tacchāāhiṃ tāsāṃ gaurāṅa‍gīṇāṃ chāyāyām | caliaü calitam ||</p></div> <!-- commentary !-->
<p>atadguṇo yathā—</p>
<lg>
  <l>
    <seg type="pāda">‘karkandhūphalamuccinoti śabarī muktāphalākāṅkṣiṇī</seg>
    <seg type="pāda">kruddholūkakadambakasya purataḥ kāko 'pi haṃsāyate |</seg>
  </l>
  <l>
    <seg type="pāda">kīrtyā te dhavalīkṛte tribhuvane kṣmāpāla lakṣmīḥ puraḥ</seg>
    <seg type="pāda">kṛṣṇaṃ vīkṣya balo 'yamityupahitavrīḍaṃ śanairjalpati 131 ||’</seg>
  </l>
</lg>
<p>atra karkandhūphalānāmapagatanijaguṇatvādatadguṇatvādatadguṇākhyaṃ mīlitamidam ||</p>
<div type="commentary">
<p><q>atra karkandhūphalānāmiti</q> | virupaguṇānāmityarthaḥ ||</p></div> <!-- commentary !-->
﻿<pb n="375"/>
<lg type="kārikā" n="3.42">
  <l>sadṛśādṛṣṭacintāderanubhūtārthavedanam |</l>
  <l>smaraṇaṃ pratyabhijñānasvapnādyapi na tadbahiḥ || 42 ||</l>
</lg> <!-- kārikā !-->
<div type="commentary"><p>mīlite jñānamastīti sājātyādanantaraṃ smṛtiṃ lakṣayati—<q>sadṛśeti</q> | sadṛśā jñāyamānasādṛśyāt prayatnajā smṛtiścintādiryasyārthamagre kathayiṣyati—anubhūtārthavedanaṃ samānaviṣayānubhavaniyatajñānaviśeṣarūpaṃ smaraṇam | pratyabhijñānamapi pūrvānubhūtaviṣayameva | evaṃ svapno 'pi ||</p></div><!-- commentary !-->
<p>tatra sadṛśādyathā—</p>
<lg type="udāharaṇa" n="3.42.132">
  <l>‘adṛśyanta purastena khelatkhañjanapaṅa‍ktayaḥ |</l>
  <l>asmaryanta viniḥśvasya priyānayanavibhramāḥ || 132 ||’</l>
</lg>
<p>atra svañjanapaṅktidarśanāttatsadṛśapriyānayanavibhramasmaraṇāttatsadṛśadarśanajaṃ smaraṇamidam ||</p>
<div type="commentary"><p><q>atra khañjaneti</q> | atraśabdenakhañjanapaṅktiścedavalokitānantarameva priyāsmaraṇamāsīditi kāryakāraṇabhāvo 'vagamyate | sa ca kāraṇatāsādṛśyamanantarbhāvya khañjanajñānasyāstīti ca pratītaṃ sādṛśyamiti bhāvaḥ ||</p></div> <!-- commentary !-->
<p>adṛṣṭādyathā—</p>
<lg type="udāharaṇa" n="3.42.133">
  <l>‘munisutāpraṇayasmṛtirodhinā mama viyuktamidaṃ tamasā manaḥ |</l>
  <l>manasijena sakhe prahariṣyatā dhanuṣi cūtaśaraśca niveśitaḥ ||133 ||’</l>
</lg>
<p>atra munisutāpraṇayasmṛtirodhinā tamasā me mano viyuktamityadṛṣṭakṛtaṃ smaraṇamidam ||</p>
<div type="commentary"><p><q>atra munisuteti</q> | tamolakṣaṇasya pratibandhakasyāpagame smaraṇarūpaṃ kāryamāvaśyakamityarthaḥ ||</p></div> <!-- commentary !-->
<p>cintāyā yathā—</p>
<lg type="udāharaṇa" n="3.42.134">
  <l>
    <seg type="pāda">‘purā yatra srotaḥ pulinamadhunā tatra saritāṃ</seg>
    <seg type="pāda">viparyāsaṃ yāto ghanaviralabhāvaḥ kṣitiruhām |</seg>
  </l>
  <l>
    <seg type="pāda">bahordṛṣṭaṃ kālādaparamiva jātaṃ vanamidaṃ</seg>
    <seg type="pāda">niveśaḥ śailānāṃ tadidamiti buddhiṃ draḍhayati || 134 ||’</seg>
  </l>
</lg>
﻿<pb n="376"/>
<p>atra pratyakṣeṣvapi srotastaruvipinādiṣu smaraṇasya cintājanyatvādidaṃ cintodbhūtaṃ smaraṇam ||</p>
<p>ādigrahaṇātparaprayatnādyathā—</p>
<lg type="udāharaṇa" n="3.42.135">
  <l>‘darśanapathamāyātā sākṣādiva tanmayena hṛdayena |</l>
  <l>smṛtikāriṇā tvayā me punarapi citrīkṛtā kāntā || 135 ||’</l>
</lg>
<p>atra parakṛtātprayatnaviśeṣāccintāyāḥ pravṛttatvādidamapi smaraṇameva ||</p>
<p>svapnādyathā—</p>
<lg type="udāharaṇa" n="3.42.136">
  <l>
    <seg type="pāda">‘jāne svapnavidhau mamādya culukotsekyaṃ purastādabhū-</seg>
    <seg type="pāda">tpratyūṣe pariveṣamaṇḍalamiva jyotsnāsapatnaṃ mahaḥ |</seg>
  </l>
  <l>
    <seg type="pāda">tasyāntarnakhanistuṣīkṛtaśaraccandraprabhairaṅa‍gakai-</seg>
    <seg type="pāda">rdṛṣṭā kāpyabalā balātkṛtavatī sā manmathaṃ manmatham || 136 ||’</seg>
  </l>
</lg>
<p>atra svapnasya cintādijanyatvātsvapnasmṛtirapi smaraṇameva ||</p>
<div type="commentary"><p>yadi svapnasmṛtirapi smaraṇameva tadā katamadatra sādṛśyādiṣu kāraṇamata uktam—<q>cintādīti</q> ||</p></div><!-- commentary !-->
<p>pratyabhijñānaṃ yathā—</p>
<lg type="udāharaṇa" n="3.42.137">
  <l>
    <seg type="pāda">‘gṛhīto yaḥ pūrvaṃ pariṇayavidhau kaṃkaṇadharaḥ</seg>
    <seg type="pāda">sudhāmūrteḥ pādairamṛtaśiśirairyaḥ paricitaḥ |</seg>
  </l>
  <l>
    <seg type="pāda">sa evāyaṃ tasyāstaditarakaraupamyasubhago</seg>
    <seg type="pāda">mayā labdhaḥ pāṇirlalitalavalīkandalanibhaḥ || 137 ||’</seg>
  </l>
</lg>
<p>atra gṛhīto yaḥ pūrvaṃ sa evāyaṃ tasyāḥ pāṇiriti pratyabhijñānamapi smaraṇameva ||</p>
<div type="commentary"><p>pratyabhijñānasvarūpaṃ darśayati—<q>yaḥ pūrvaṃ sa evāyamiti</q> | nanu sūtre svapnātpūrvaṃ pratyabhijñānamuddiṣṭaṃ paścādudāhriyata iti kathametat | atrodāharaṇakrame 'pi lipipramādo 'yamityārādhyapādāḥ ||</p></div><!-- commentary !-->
﻿<pb n="377"/>
<lg type="kārikā" n="3.43">
  <l>abhiprāyānukūlyena pravṛttirbhāva ucyate |</l>
  <l>sodbhedo 'tha nirudbhedaścaikataścābhitaśca saḥ || 43 ||</l>
</lg> <!-- kārikā !-->
<div type="commentary"><p>abhimatamuktādivastucintananiyamādanantaraṃ bhāvalakṣaṇam | tadāha—<q>abhiprāyeti</q> | abhimatavastucintā abhiprāyaḥ | tadanukūlatayā pravṛttiḥ kriyālakṣaṇābhāvaḥ | ata eva sūkṣmādbhedaḥ | pravṛttipratipādakena svārthaprakāśanadvārā prakāśyamāno 'bhiprāyaḥ kvacitpadāntaravṛttisahakṛtena prakāśyate, kvacitkevalena | tāvimau sodbhedanirudbhedau | mitho 'nubandhaviṣayaścāyaṃ camatkaroti | tatra pravṛttirucyamānānena tasyocyate tayorvā | tadidamāha—<q>ekataścābhitaśceti</q> | abhiprāyodbhāvanādaśāyāṃ rūḍhaḥ svādapadavīmāsādya camatkāramāvahati | ata eva tatkāryayoḥ pravṛtteranubhāvarūpatayā tadyāvānakuṇṭha iti hṛdayam (?) ||</p></div><!-- commentary !-->
<p>tatraikataḥ sodbhedo yathā—</p>
<lg type="udāharaṇa" n="3.43.138">
  <l>‘gehṇa paloeha imaṃ viasiaṇaaṇā piassa appei |</l>
  <l>ghariṇī suassa paḍhamubbhiṇṇadantajualaṃkiaṃ boram || 138 ’</l>
</lg>
<lg type="chāyā" ref="3.43.138">
  <l>[gṛhāṇa paryālokayemaṃ vikasitanayanā priyāyārpayati |</l>
  <l>gṛhiṇī sutasya prathamodbhinnadantayugalāṅkitaṃ badaram ||]</l>
</lg>
<p>atra sutasya dantodgamādahamupabhogayogyāsmīti gṛhiṇyā evamabhiprāyaḥ prakarṣavikāsitanayanatayodbhidyate; na punaḥ patyurityekataḥ sodbhedo 'yaṃ bhāvaḥ ||</p>
<p>abhitaḥ sodbhedo yathā—</p>
<lg type="udāharaṇa" n="3.43.139">
  <l>‘sāloe ccia sūre ghariṇī gharasāmiassa ghettūṇa |</l>
  <l>ṇecchantassavi pāe dhuaï hasantī hasantassa || 139 ||’</l>
</lg>
<lg type="chāyā" ref="3.43.139">
  <l>[sāloka eva sūrye gṛhiṇī gṛhasvāmino gṛhītvā |</l>
  <l>anicchato 'pi pādau dhāvayati hasantī hasataḥ ||]</l>
</lg>
<p>atra sāloka eva sūrye gṛhapatergṛhāgamanaṃ gṛhiṇyāśca yatpādadhāvanaṃ ttadāvābhyāmadya veśmano na nirgantavyamiti bhāvaḥ | sa ca dvayorapi hāsenābhita udbhidyata ityabhittaḥ sodbhedo 'yaṃ bhāvaḥ ||</p>
﻿<pb n="378"/>
<p>ekato nirudbhedo yathā—</p>
<lg type="udāharaṇa" n="3.43.140">
  <l>‘sālivaṇagoviāe uḍ‌ḍīyantīa pūsavindāim |</l>
  <l>savvaṅa‍gasundarī evi pahiā acchīi pecchanti || 140 ||’</l>
</lg>
<lg type="chāyā" ref="3.43.140">
  <l>[śālivanagopikāyā uḍḍāyayantyāḥ śukavṛndāni |</l>
  <l>sarvāṅa‍gasundaryā api pathikā akṣiṇī eva prekṣante ||]</l>
</lg>
<p>atrātisaundaryeṇa devībhrāntyā śālivanagopikāmālokayatāṃ pathikānāṃ tadakṣinirīkṣaṇe 'yamabhiprāyaḥ—‘śālivanatiraskāreṇa devamānuṣayorviśeṣabhūtaḥ pabhdyāmeva bhūmisparśo bhūmyasparśo vā na lakṣyata iti tadakṣiṇī eva paśyāmo yadiyaṃ nimiṣati tadā mānuṣīyaṃ yadi na nimiṣati tadā devīyam |’ iti sarvāṅa‍gasundaryā api pathikānāmeva jāyamāno bhāvo neha kenacitkarmaṇodbhidyata ityekato nirudbhedaścāyaṃ bhāvaḥ ||</p>
<div type="commentary"><p><q>neha kenaciditi</q> | tathā cātra śabdāntarasya vyāpāro nāstītyarthaḥ ||</p></div><!-- commentary !-->
<p>abhito nirudbhedo yathā—</p>
<lg type="udāharaṇa" n="3.43.141">
  <l>‘golāaḍaṭṭhiaṃ pecchiūṇa gaïbaïsuaṃ haliasohvā |</l>
  <l>āḍhattā uttariuṃ dukkhuttārāi paavīe || 141 ||’</l>
</lg>
<lg type="chāyā" ref="3.43.141">
  <l>[godātaṭasthitaṃ prekṣya gṛhapatisutaṃ hālikasnuṣā |</l>
  <l>ārabdhā uttartuṃ duḥkhottarayā padavyā ||]</l>
</lg>
<p>atrāgacchantīṃ hālikasnuṣāṃ dṛṣṭvā gṛhapatisūnorgodāvarītaṭe yadavasthānam, yaśca tamavalokya tasyā duruttaramārgeṇāvataraṇārambhastatrāyaṃ tayorabhiprāyo hastāvalambadānenāvayoraṅa‍gasaṅa‍gamaḥ saṃpadyatāmiti | sa cābhito dvayorapi jāyamāno neha kenacitkarmaṇodbhidyata ityabhito nirudbhedaścāyaṃ bhāvaḥ |</p>
<lg type="kārikā" n="3.44">
  <l>hṛdyaṃ sūkṣmaṃ ca bhidyeta na hi bhāvātkathaṃcana |</l>
  <l>hṛdyodāharaṇaṃ tatra tairidaṃ pratipādyate || 44 ||</l>
</lg> <!-- kārikā !-->
﻿<pb n="379"/>
<lg type="udāharaṇa" n="3.44.142">
  <l>‘hiae rosugghuṇṇaṃ pāappaharaṃ sireṇa patthanto |</l>
  <l>ṇaha udao(?) māṇaṃsiṇīe a thoraṃ suaṃ ruṇṇam || 142 ||’</l>
</lg>
<p>atra hṛdaye roṣoddhūrṇapādaprahāraṃ yadayaṃ śirasā prārthitavān, yacca tayāsau na tāḍitastatra hṛdaye vallabhā vasatīti bhāvaḥ | sa ca prārthanārodanābhyāmudbhidyamānaḥ sodbhedo bhāvo hṛdya ityucyate ||</p>
<div type="commentary">
<p><q>hṛdyamiti</q> | abhimatasya vastuno hṛdayāvacchedena vṛttimatisaṃdhāya pravṛttiḥ | tatra yadyapi viśeṣo 'sti tathāpi bhāvasāmānyalakṣaṇākrāntastatraivāntarbhaviṣyati ||</p></div> <!-- commentary !-->
<lg type="kārikā" n="3.45">
  <l>nirudbhedastu yo bhāvaḥ sa sūkṣmastairnigadyate |</l>
  <l>iṅgitākāralakṣyātsa sūkṣmātsyādbhūmikāntaram || 45 ||</l>
</lg> <!-- kārikā !-->
<p>yathā—</p>
<lg type="udāharaṇa" n="3.45.143">
  <l>‘kadā nau saṃgamo bhāvītyākīrṇe vaktumakṣamam |</l>
  <l>avetya kāntamabalā līlāpadmaṃ nyamīmilat || 143 ||’</l>
</lg>
<p>atra vaktumakṣamatāyāmiṅgitākārayorapratīyamānatvād bhāvagaterbhūmikāntaramidaṃ bhavati |</p>
<div type="commentary"><p>nanu ca sūkṣmaḥ kathaṃ pūrvoktātsūkṣmādbhidyata ityata āha—<q>iṅgitākāralakṣyā-
diti</q> | kadā nau saṃgamo bhāvītyabhiprāyasya vyañjakaṃ neṅgitaṃ na vikāro vā kāntasya kaścidupāttaḥ, avetyetyādiprakāśitābhiprāyānuguṇā kācidasti kriyā vā | kathamanyathā tamuddiśya līlāpadmanimīlanaṃ saṃgacchate | tasmādanyamevedaṃ sūkṣmaṃ bhāvalakṣaṇākrāntam ||</p></div><!-- commentary !-->
<lg type="udāharaṇa" n="3.45.144">
  <l>‘padmasaṃmīlanāccātra sūcito niśi saṅa‍gamaḥ |</l>
  <l>āśvāsayitumicchantyā priyamaṅa‍gajapīḍitam || 144 ||’</l>
</lg>
<p>atrānukāryānukaraṇe 'pi bhūmikāntarite eva bhavata iti so 'yaṃ nirudbhedo bhāva eva sūkṣma ityucyate |</p>
<div type="commentary"><p>uttarārdhasyodāharaṇaṃ vyutpādayati—<q>atra padmasaṃmīlanācceti</q> | evaṃ cet
prāptamiṅgitalakṣyatvamata āha—<q>tatra ceti</q> | ājānikaṃ padmamīlanamanukāryaṃ ﻿<pb n="380"/>kāntāhastāṅa‍gulījanitamanukaraṇaṃ rātrau samāgamo bhaviṣyatīti kāntāgato 'bhiprāyaḥ | na tu nimīlanamanukāryāvdyabhicaritametamarthamavabodhayatītyarthaḥ ||</p></div><!-- commentary !-->
<lg type="kārikā" n="3.46">
  <l>pratyakṣamakṣajaṃ jñānaṃ mānasaṃ cābhidhīyate |</l>
  <l>svānubhūtibhavaṃ caivamupacāreṇa kathyate || 46 ||</l>
</lg> <!-- kārikā !-->
<div type="commentary"><p>jñānasaṃgatyanantaraṃ pramāṇarūpālaṃkāraprastāvastatrānyeṣāṃ pramāṇānāṃ pratyakṣamūlakatvāt prathamaṃ pratyakṣalakṣaṇamāha—<q>pratyakṣamiti</q> | sākṣātkāraḥ pratyakṣamiti prasiddhaṃ tasya vibhāgamāha—<q>akṣajamiti</q> | akṣaṃ bahirindriyaṃ tasmājjātam, mānasaṃ bāhyendriyānapekṣeṇa manasā janitam | svānubhūtiḥ sahajā cicchaktistasyā utpannam | śarīrābhighātādyabhibhūte pratyāhāratiraskṛte vā manasi yat kadācidatisphuṭābhaṃ jñānamutpadyate na tasya manonibandhanatā śakyate 'bhidhātumiti cicchaktimevāśrayate | nanu indriyajanya eva loke sākṣātkāritāprasiddheḥ kathamanubhūtibhavaṃ tathetyata āha—<q>upacāreṇeti</q> | yadīndriyajanye sākṣātkāritāniyamastadopacāreṇa parigaṇanam | atha bhāvanādibalena vināpīndriyaṃ bhavatīti pakṣastadā mukhyata eveti bhāvaḥ ||</p></div><!-- commentary !-->
<p>tatrākṣajaṃ dvidhā | yugapadekaśaśca | tayoryugapadyathā—</p>
<lg type="udāharaṇa" n="3.46.145">
  <l>‘krāntakāntavadanapratibimbe magnabālasahakārasugandhau |</l>
  <l>svāduni praṇaditālini śīte nirvavāra madhunīndriyavargaḥ || 145 ’</l>
</lg>
<p>atra madirāśrayāṇāṃ mukhapratibimbasaugandhyasvādutāśravyatvaśaityānāṃ dṛgghrāṇarasanaśravaṇatvagindriyapratyakṣatā pratīyate ||</p>
<div type="commentary"><p><q>yugapaditi</q> | ekasminvākye ghrāṇarasanacakṣustvak‌śrotrāṇāṃ pañcānāmapi yugapatpravṛttyabhidhānādyaugapadyaṃ rasānuguṇatayā yaugapadyāccamatkāritāmāvahatīti dvidhāpyalaṃkārakāṇḍe parisaṃkhyānamucitam ||</p></div> <!-- commentary !-->
<p>ekaśo yathā—</p>
<lg type="udāharaṇa" n="3.46.146">
  <l>‘mandamandavigalattrapamīṣaccakṣurullasitapakṣma dadhatyā |</l>
  <l>vīkṣyate sma śanakairnavavadhvā kāmino mukhamadhomukhayaiva 146 ’</l>
</lg>
<p>tadetaccākṣuṣam | evaṃ śrāvaṇādīnyapyudāharaṇīyāni ||</p>
﻿<pb n="381"/>
<p>mānasamapi dvidhā | sukhādiviṣayamanubhūtārthaviṣayaṃ ca | tayoḥ susvādiviṣayaṃ yathā—</p>
<lg type="udāharaṇa" n="3.46.14७">
  <l>
    <seg type="pāda">‘astokavismayamavismṛtapūrvavṛtta-</seg>
    <seg type="pāda">mudbhūtanūtanabhayajvarajarjaraṃ naḥ |</seg>
  </l>
  <l>
    <seg type="pāda">ekakṣaṇatruṭitasaṃghaṭitapramoda-</seg>
    <seg type="pāda">mānandaśokaśabalatvamupaiti cetaḥ || 147 ||’</seg>
  </l>
</lg>
<p>etannigadenaiva vyākhyātam ||</p>
<div type="commentary"><p><q>mānasamapi dvidheti</q> | saṃyuktasamavāyaniyamitamekamaparaṃ tu saṃskāraniyamitam | saṃskāralakṣaṇayā hi pratyāsattyā yathā smaraṇātiriktaṃ pratyabhijñānaṃ tathedamapīti na kiṃcidanupapannam || <q>nigadenaiveti</q> | yadi vismayādīnayaṃ na sākṣātkṛtavāṃstarhi kathamudvelatāmācakṣītetyarthaḥ ||</p></div> <!-- commentary !-->
<p>anubhūtārthaviṣayaṃ yathā—</p>
<lg type="udāharaṇa" n="3.46.148">
  <l>‘pihite vāsāgāre tamasi ca sūcīmukhāgrasaṃbhedye |</l>
  <l>mayi ca nimīlitanayane tathāpi kāntāmukhaṃ vyaktam || 148 ||’</l>
</lg>
<p>idamapi nātidurbodhamiti na vyākhyātam ||</p>
<div type="commentary"><p><q>idamiti</q> | vyaktamityanena sākṣātkāro darśitaḥ | nahi smaraṇena vyaktatā bhavati kiṃtu ātmanyevāvatiṣṭhate | svānubhūtimāśrayata ityarthaḥ ||</p></div> <!-- commentary !-->
<p>svānubhūtibhavaṃ dvidhā | mithyātmakamamithyātmakaṃ ca | tayormithyātmakaṃ yathā—</p>
<lg type="udāharaṇa" n="3.46.149">
  <l>‘atha dīrghataraṃ tamaḥ pravekṣyansahasā rugṇarayaḥ sasaṃbhrameṇa |</l>
  <l>nipatantamivoṣṇaraśmimurvyāṃ valayībhūtataruṃ dharāṃ ca mene || 149 ||’</l>
</lg>
<p>tadidamindriyeṣu manasi cānavatiṣṭhamānamātmanyevāvatiṣṭhate ||</p>
<p>amithyātmakaṃ yathā—</p>
<lg type="udāharaṇa" n="3.46.150">
  <l>
    <seg type="pāda">‘manaḥ pratyaka‌‌citte savidhamavadhāyāttamarutaḥ</seg>
    <seg type="pāda">prahṛṣyadromāṇaḥ pramadasalilotsaṅa‍gitadṛśaḥ |</seg>
  </l>
﻿<pb n="382"/>
  <l>
    <seg type="pāda">yadālokyāhlādaṃ hrada iva nimajjyāmṛtamaye</seg>
    <seg type="pāda">dadhatyantastattvaṃ kimapi yaminastatkila bhavān || 150 ||’</seg>
  </l>
</lg>
<p>asyātmaviṣayatā vyaktaiva yogibhirudgīyate ||</p>
<div type="commentary"><p><q>yogibhiriti</q> | nididhyāsanabalalabdhātmano jñānasya yogimātre prasiddha-
viṣayatvānna hyasmadādayastathā taṃ paricinvanti yathā yogina ityarthaḥ ||</p>
<p>anumānalakṣaṇamāha—</p></div><!-- commentary !-->
<lg type="kārikā" n="3.47">
  <l>liṅa‍gādyalliṅa‍gino jñānamanumānaṃ taducyate |</l>
  <l>pūrvavaccheṣavaccaiva dṛṣṭaṃ sāmānyataśca yat || 47 ||</l>
</lg> <!-- kārikā !-->
<div type="commentary"><p><q>liṅa‍gāditi</q> | yasya yena sahāvinābhāvalakṣaṇā vyāptiḥ saṃdigdhasādhyadharmadharmirūpapakṣavṛttitārūpā pakṣadharmatā ca gṛhyate tasmāttasya pratītiranumānaṃ yathā dhūmādvahneḥ | sa hi yathāvidhe siddhastathāvidhasaṃnidhānaṃ sūcayati | tatra yasmātpratītirutpadyate tat liṅa‍gaṃ cihnam | vyāptiviśiṣṭapakṣe dharmatāsaṃjñāpakamityarthaḥ | itaraliṅa‍gaṃ jñāpakamasyāstīti kṛtvā | pūrvavaccheṣavatsāmānyatodṛṣṭabhedātrividhamanumānamagre granthakṛtaiva vyākhyātamiti na vitanyate ||</p></div> <!-- commentary !-->
<lg type="kārikā" n="3.48">
  <l>phalasāmagryabhedena dvidhaitadbhidyate pṛthak |</l>
  <l>udāharaṇamevaiṣāṃ rūpavyaktyai bhaviṣyati || 48 ||</l>
</lg> <!-- kārikā !-->
<div type="commentary">
<p><q>phalasāmagryeti</q> | yadyapi jñānamanumānamityuktaṃ tathāpi tasya sādhāraṇameva kvacidanupanyāsapradhānaṃ vācyam, kvacitkaraṇībhūtaliṅa‍gaparāmarśopanyāsapradhānamiti bhavati yathokto viśeṣaḥ | anumānaśabdo hi bhāvalyuḍantaḥ karaṇe lyuḍanto vā | ādye phalaṃ dvitīye sāmagryakaraṇamityarthaḥ | upanyāsapradhānatā durūhetyata āha—<q>udāharaṇameveti</q> ||</p></div> <!-- commentary !-->
<p>teṣu yatra kāraṇaṃ dṛṣṭa‍vā kāryamanumīyate tatpūrvavadyathā—</p>
<lg type="udāharaṇa" n="3.48.151">
  <l>‘praviralavilolajaladaḥ kuṭajārjunanīpasurabhivanavātaḥ |</l>
  <l>ayamāyātaḥ kālo hanta hatāḥ pathikagehinyaḥ || 151 ||’</l>
</lg>
<p>atra varṣartoḥ kāraṇabhūtāt kāryabhūtavirahiṇīnāṃ maraṇamanumīyate | tenaitatpūrvaṃ kāraṇamihāstīti pūrvavaducyate ||</p>
﻿<pb n="383"/>
<div type="commentary"><p><q>kāryabhūtavirahiṇīnāmiti</q> | pathikagehinīnāṃ daśamyavasthā jñāyamānā vākyārthaḥ | ataḥ phalopanyāsadattabharamevedaṃ kāvyamityabhiprāyaḥ | āyātaścejjaladāgamastadā pūrvapravṛtta iva pathikanārīvināśo lakṣyata iti niṣṭhāpratyayena dyotyate ||</p></div> <!-- commentary !-->
<p>yatra kāryaṃ dṛṣṭa‍vā kāraṇamanumīyate taccheṣavadyathā—</p>
<lg type="udāharaṇa" n="3.48.152">
  <l>‘sāvajñamāgamiṣyannūnaṃ patito 'si pādayostasyāḥ |</l>
  <l>kathamanyathā lalāṭe yāvakarasatilakapaṅktiriyam || 152 ||’</l>
</lg>
<p>atra yāvakarasatilakapaṅa‍kte kāryabhūtāyāḥ kāraṇabhūtaṃ pādapatanamanumīyate | tenaitaccheṣaḥ kāryamihāstīti śeṣavaducyate ||</p>
<div type="commentary"><p><q>kathamanyatheti</q> | neyamarthāpattiḥ; kiṃtu tathābhūtā nāyakasya lalāṭe 'laktakabinduviśeṣapaṅa‍ktiḥ pramadāpadāvapātapratibaddheti | na cālaktakabindupaṅa‍ktijñānaṃ tathā svadate yathā vipakṣacaraṇāvanamanānumeyasya jñānaṃ phalabhūtam, tatkila vipakṣagocarāmīrṣyāṃ vyañjayadvipralambhaprakarṣaṃ puṣṇāti ||</p></div> <!-- commentary !-->
<p>yatra na kāryaṃ na kāraṇaṃ kevalamavinābhāvamātraṃ pratīyate tatsāmā-
nyato dṛṣṭaṃ yathā—</p>
<lg type="udāharaṇa" n="3.48.153">
  <l>‘gajjante khe mehā phullā ṇīvā paṇaddiā morā |</l>
  <l>ṇaṭṭho candujjoo vāsīranto halā patto || 153 ||’</l>
</lg>
<lg type="chāyā" ref="3.48.153">
  <l>[garjanti khe meghāḥ phullā nīpāḥ pranartitā mayūrāḥ |</l>
  <l>naṣṭaścandroddayoto varṣartuḥ sakhi prāptaḥ ||]</l>
</lg>
<p>atra varṣarturavinābhūtairmeghagarjitādibhiḥ sāmānyenaivānumīyata iti sāmānyato dṛṣṭamidam | tānyetāni bhāvasādhane 'numānaśabde phalapakṣe udāharaṇāni bhavanti ||</p>
<div type="commentary"><p><q>gajjanta iti</q> | atra samasamaye meghagarjitādibhiḥ kālopādhibhiranumānaṃ tena kāryakāraṇabhāvaḥ | atra hi na pṛthaṅrameghagarjitādijñānaṃ tathā camatkrāramāvahati yathā varṣārātrijñānapratibaddham | sa hi jñātaḥ ketakakarṇapūrādividagdhanepathyaparigrahautsukyaṃ pravāsināyakāgamanautsukyaṃ vā janayatīti phala eva bharaḥ ||</p></div> <!-- commentary !-->
﻿<pb n="384"/>
<p>yadā punaḥ karaṇasādhano 'numānaśabdastadānumīyate 'nenetyanumānaśabdena yathoktaṃ liṅa‍gamucyate | yadāha—</p>
<lg type="udāharaṇa" n="3.48.154">
  <l>‘anumeyena saṃbaddhaṃ prasiddhaṃ ca tadanvite |</l>
  <l>tadabhāve ca yannāsti talliṅa‍gamanumāpakam || 154 ||’</l>
</lg>
<div type="commentary">
<p><q>anumeyeneti</q> | anumeyena pakṣeṇa tasyaiva sādhyavattayānumeyatvāt | yadāha—‘sa eva cobhayātmāyaṃ gamyo gamaka iṣyate | prasiddhenaikadeśena gamyaḥ siddhena bodhakaḥ ||’ iti | tadanvite sādhyānvite | prasiddhaṃ prakarṣeṇa siddham | vyāpyatayādhigatam | tadabhāve sādhyābhāve | yato 'numāpakaṃ tato liṅa‍gam ||</p></div> <!-- commentary !-->
<p>tatpūrvavati yathā—</p>
<lg type="udāharaṇa" n="3.48.155">
  <l>‘aï sahi vakkullāviri cchuhihisi gottassa matthae chāram |</l>
  <l>accaṃtadattadiṭṭheṇa sāmi valieṇa hasieṇa || 155 ||’</l>
</lg>
<lg type="chāyā" ref="3.48.155">
  <l>[ayi sakhi vakrālāpaiśchādayiṣyasi gotrasya mastake bhasma |</l>
  <l>atyantadattadṛṣṭena sāmi valitena hasitena ||]</l>
</lg>
<p>atraivaṃprakārayā vakroktyā evaṃvidhena hasitenopalakṣitatvamagrato gotraṃ dūṣayasīti kāraṇato yatra kāryānumānaṃ tadidaṃ sāmagrīpakṣe pūrvavadityucyate ||</p>
<div type="commentary"><p><q>pūrvavatīti</q> | pūrvaṃ kāraṇamanumāpakaṃ yasyāsti tatpūrvavalliṅa‍gaṃ tasmin | nanu māpayitavye liṅa‍gajñānaviṣayatayā pūrvaṃ kāraṇamāśrayatīti pūrvavat | so 'yamarthaḥ saptamyā dyotitaḥ | <q>kāraṇata iti</q> | yathāhi vakra ālāpo mugdhāṅa‍ganāprakṛtyaucityāgataṃ hasitaṃ dhvananaśaktyā viṣayatayā kāntimarpayati na tathā śabdābhilapitaṃ cāritryakhaṇḍanamiti sāhityamudrāvidāmatiprakāśameva ||</p></div> <!-- commentary !-->
<p>śeṣavati yathā—</p>
<lg type="udāharaṇa" n="3.48.156">
  <l>‘dīsaï ṇa cūamaülaṃ attā ṇa a vāi malaagandhavaho |</l>
  <l>ettaṃ vasantamāso sahi jaṃ utkaṇṭhiaṃ ceam || 156 ||’</l>
</lg>
<lg type="chāyā" ref="3.48.156">
  <l>[dṛśyate na cūtamukulamadya na ca vāti malayagandhavahaḥ |</l>
  <l>eti vasantamāsaḥ sakhi yadutkaṇṭhitaṃ cetaḥ ||]</l>
</lg>
﻿<pb n="385"/>
<p>atrotkaṇṭhālakṣaṇena kāryeṇa vasantaḥ kāraṇabhūto 'numīyata iti sāmagrīpakṣe idaṃ śeṣavadityucyate ||</p>
<div type="commentary"><p><q>ettamiti</q> | cūtamañjarīmalayapavanayoragre samutkaṇṭhitamatra camatkārāspadam | tathāhi | yathā priyasya saṃnidhāsyataḥ saṃbhāvanā lokottarābhimānapratiṣṭhitā bhavati na tathā saṃnidhānamiti sahṛdayasākṣiko 'yamarthaḥ | evaṃ sāmānyato dṛṣṭodāharaṇe bodhyam ||</p></div> <!-- commentary !-->
<p>sāmānyato dṛṣṭaṃ yathā—</p>
<lg type="udāharaṇa" n="3.48.157">
  <l>‘āvirbhavantī prathamaṃ priyāyāḥ socchvāsamantaḥkaraṇaṃ karoti |</l>
  <l>nidāghasaṃtaptaśikhaṇḍiyūno vṛṣṭeḥ purastādaciraprabheva || 157 ||’</l>
</lg>
<p>seyaṃ vidyudiva dṛṣṭiṃ kāmandakyapi prathamata upalabhyamānā avinābhāvena mālatyāgamanaṃ gamayatīti sāmagrīpakṣe sāmānyato dṛṣṭametat ||</p>
<lg type="kārikā" n="3.49">
  <l>yadāptavacanaṃ taddhi jñeyamāgamasaṃjñayā |</l>
  <l>uttamaṃ madhyamaṃ cātha jaghanyaṃ ceti tatridhā || 49 ||</l>
</lg> <!-- kārikā !-->
<div type="commentary"><p><q>yadāptavacanamiti</q> | āpto yathārthaśabdavaktā | uttamaṃ śrutimūlam | ata eva tasyāvaśyānuṣṭheyatvābhidhānam | madhyamamanādilokavyavahāramūlaṃ tadeva nāvaśyānuṣṭheyamityanena prakāśayiṣyate | ubhayavidhābahiḥphalasaṃvādi jaghanyam ||</p></div> <!-- commentary !-->
<p>tatrottamaṃ dvidhā | vidhirūpaṃ niṣedharūpaṃ ca | tayorvidhirūpaṃ yathā—</p>
<lg type="udāharaṇa" n="3.49.158">
  <l>‘damaṃ dānaṃ dayāṃ śikṣeḥ stanayitnurvadatyasau |</l>
  <l>dadadhva iti vāgdaivī dayadhvaṃ datta dāmyata || 158 ||’</l>
</lg>
<p>atra caiṣā daivī vāganuvadati, yat stanayitnurdadadhva iti dayadhvaṃ datta dāmyateti ‘tadetattrayaṃ śikṣeta damaṃ dānaṃ dayām’ iti śrutestadetadvidhirūpamāptavacanam ||</p>
<div type="commentary"><p><q>dadadhva iti</q> | jaladadhvanitanānānādasyānukaraṇaṃ tattritayavyājena jaladharo vadati | dayadhvaṃ datta dāmyateti daivī vāgato damadānadayāḥ kartavyā iti vidhiḥ paryavasyati | buddhīndriyaniyamo damaḥ | dānadaye prasiddhe | mūlabhūtāṃ śrutiṃ darśayati—<q>atra caiṣeti</q> |</p></div> <!-- commentary !-->
﻿<pb n="386"/>
<p>niṣedharūpaṃ yathā—</p>
<lg type="udāharaṇa" n="3.49.159">
  <l>‘nivāryatāmāli kimapyayaṃ baṭuḥ punarvivakṣuḥ sphuritottarādharaḥ |</l>
  <l>na kevalaṃ yo mahato 'pabhāṣate śṛṇoti tasmādapi yaḥ sa pāpabhāk 159’</l>
</lg>
<p>atrottarārdhoktaniṣedhānuvādavardhitavyutpattervayasyāyā yo 'yamapavadamānabaṭunivāraṇopadeśastasya mahānto nāpabhāṣitavyā iti vākyārthe tātparyādayaṃ niṣedharūpa āgamaḥ | tadetadubhayamapyavaśyānuṣṭheyatvāduttamam ||</p>
<div type="commentary"><p>nanu 'na kevalaṃ yo mahato 'pabhāṣate' ityādi vartamānāpadeśātkathaṃ vidhitvamata
āha—<q>atrottarārdheti</q> | apabhāṣaṇasya nindārthavādena niṣedhavidhiḥ kalpyate, tena mahānto nāpabhāṣitavyā iti vacanavyaktirunnīyata iti ||</p></div><!-- commentary !-->
<p>madhyamaṃ dvidhā | nirdiṣṭavaktṛkamanirdiṣṭavaktṛkaṃ ca | tayorādyaṃ yathā—</p>
<lg type="udāharaṇa" n="3.49.160">
  <l>‘kalyāṇī bata gātheyaṃ laukikī pratibhāti mā |</l>
  <l>eti jīvantamānando naraṃ varṣaśatādapi || 160 ||’</l>
</lg>
<p>atra jīvannaraḥ paśyati bhadramityayamevārtho nirdiṣṭavaktṛkastadetatsarvāvākyānāṃ vidhiniṣedhayoḥ paryavasānāt prāṇeṣaṇāyāṃ yatitavyamiti vidhirūpamāptavacanam ||</p>
<div type="commentary"><p><q>atra jīvannara iti</q> | eṣā ciraṃtanī lokagāthā | tanmūlatvaṃ ‘eti jīvantam-’ ityāderāgamasya | atrāpi prāgvadeva stutyarthavādena jīvanāya yatitavyamiti vidhiḥ kalpyate | tadidamuktaṃ sarvavākyānāmiti ||</p></div> <!-- commentary !-->
<p>dvitīyaṃ yathā—</p>
<lg type="udāharaṇa" n="3.49.161">
  <l>‘akṣe vasati piśācaḥ picumande dinapatirvaṭe yakṣaḥ |</l>
  <l>viśrāmyati padme śrīstiṣṭhati gaurī madhūkatarau || 161 ||’</l>
</lg>
<p>tadidamanirdiṣṭavaktṛkamanādilokaprasiddhiparamparāyātamaitihyam | atrāpi sarvavākyānāṃ vidhiniṣedhayoḥ paryavasānāt—‘tasmādakṣaṃ na seveta, picumandaṃ na kṛnteta, vaṭaṃ na chindyāt, padmaṃ na mūrdhni bibhṛyāt, madhūkaṃ ﻿<pb n="387"/>na padā spṛśet’ ityadhyāhāro bhavati | so 'yaṃ niṣedharūpa āgamaḥ | ubhayamapyetannāvaśyānuṣṭheyamiti maghyamam ||</p>
<div type="commentary"><p><q>tadidamanirdiṣṭavaktṛkamiti</q> | etenaitihyamāgama evāntarbhūtamiti darśitam; ajñātavaktṛkasyāgamasyaiva tathā prasiddheriti | <q>atrāpīti</q> | piśācavāsādibhiranuvādaiḥ pūrvavadvidhayaḥ kalpyante ||</p></div> <!-- commentary !-->
<p>jaghanyaṃ dvidhā | kāmyaṃ niṣiddhaṃ ca | tayoḥ kāmyaṃ yathā—</p>
<lg type="udāharaṇa" n="3.49.162">
  <l>‘muṇḍaïācuṇṇakasāasāhiaṃ pāṇaṇāvaṇaviīṇam |</l>
  <l>telaṃ paliatthaṇīṇaṃvi kuṇei pīṇuṇṇae thaṇae || 162 ||’</l>
</lg>
<lg type="chāyā" ref="3.49.162">
  <l>[muṇḍitikācūrṇakaṣāyasādhitaṃ pānanāvanavitīrṇam |</l>
  <l>tailaṃ patitastanīnāmapi karoti pīnonnatau stanau ||]</l>
</lg>
<p>tadetatpūrvavadvidhirūpaṃ kāmyamāptavacanam ||</p>
<div type="commentary"><p><q>muṇḍaïā iti</q> | muṇḍitikā alambusā | kaṣāyaḥ kvātho jalam | nāvanaṃ nasyam | kāmyamiti | pīnonnatastanakāmanāvatībhireva kriyamāṇatvāt ||</p></div><!-- commentary !-->
<p>niṣiddhaṃ yathā—</p>
<lg type="udāharaṇa" n="3.49.163">
  <l>
    <seg type="pāda">‘vayaṃ bālye bālāṃstaruṇimani yūnaḥ pariṇatā-</seg>
    <seg type="pāda">vapīcchāmo vṛddhānpariṇayavidhau naḥ sthitiriyam |</seg>
  </l>
  <l>
    <seg type="pāda">tvayārabdhaṃ janma kṣapayituma1kāṇḍena vidhinā</seg>
    <seg type="pāda">na no gotre putri kvacidapi satīlāñchanamabhūt || 163 ||’</seg>
  </l>
</lg>
<p>tadetanniṣedharūpaṃ niṣiddhamevāptavacanam | ubhayamapi caitanmūlakāribhiḥ saṃsṛjyetetyādidoṣānnānuṣṭheyamiti jaghanyam ||</p>
<div type="commentary"><p>tvayārabdhamityādau gaṇikayā satīcāritryavatyā na bhavitavyamiti sphuṭo niṣe-
dhavidhirjaghanyatvaṃ vyācaṣṭe—<q>ubhayamapi caitanmūlakāribhiriti</q> ||</p></div><!-- commentary !-->
<lg type="kārikā" n="3.50">
  <l>sadṛśātsadṛśajñānamupamānaṃ dvidheha tat |</l>
  <l>syādekamanubhūte 'rthe 'nanubhūte dvitīyakam || 50 ||</l>
</lg> <!-- kārikā !-->
<!-- NOTES pg=387!-->
1. 'manenaikapatinā' iti pāṭhaḥ pustakāntare.
﻿<pb n="388"/>
<div type="commentary"><p><q>sadṛśāditi</q> | iha mīmāṃsakā varṇayanti | upamānamapi sādṛśyamasaṃnikṛṣṭe 'rthe buddhimutpādayati | asyārthaḥ | sādṛśyaṃ sādṛśyajñānam | jñāyamānasādṛśyamiti yāvat | tadevopamānaṃ kuta ityata āha | asaṃnikṛṣṭe sadṛśāntararūpe 'rthe yato buddhimutpādayati tena bhavati sadṛśātsadṛśapratipattirupamānam | na sadṛśādananubhūtajñānamutpadyate; atiprasaṅa‍gāt | tenedamanubhūtaviṣayameva | naiyāyikānāṃ tu ananubhūtaviṣayamevopamānam | tathāhi—nāgarikeṇa yadā āraṇyakaḥ pṛṣṭa ācaṣṭe ‘yathā gaustathā gavayaḥ’ iti | tadā khalu nāgarikasyātideśavākyārthamanusmarato gāṃ ca sādṛśyapratiyoginaṃ jānato yadgavaye gosādṛśyajñānaṃ tadupamānaṃ pramāṇaṃ; tenāyaṃ gavayaśabdavācya iti saṃjñāsaṃjñisaṃbandhajñānaṃ paścādupajanyate sopamitiriti | tatra sadṛśādbuddhau viparivartamānādyatsadṛśajñānaṃ sadṛśe gavaye saṃjñāsaṃjñisaṃbandhajñānamityarthaḥ | udāharaṇādikaṃ nigadavyākhyātam ||</p></div> <!-- commentary !-->
<p>tayoranubhūtaviṣayaṃ yathā—</p>
<lg type="udāharaṇa" n="3.50.164">
  <l>
    <seg type="pāda">‘sarvaprāṇapravaṇamaghavanmuktamāhatya vakṣa-</seg>
    <seg type="pāda">statsaṃghaṭṭādvighaṭitabṛhatkhaṇḍamuccaṇḍarociḥ |</seg>
  </l>
  <l>
    <seg type="pāda">evaṃ vegātkuliśamakarodvyoma vidyutsahasrai-</seg>
    <seg type="pāda">rbharturvajrajvalanakapiśāste ca roṣāṭṭahāsāḥ || 164 ||’</seg>
  </l>
</lg>
<p>atra rāmakarākṛṣyamāṇabhagnadhūrjaṭidhanurvimuktajyotiśchaṭāsahasrasaṃkulamākāśaṃ paśyato rāvaṇadūtasyeyaṃ svayaṃ dṛṣṭeṣu prabhuvakṣaḥsthalavidīrṇavajraśakalavisphūrjathuṣu tadroṣāṭṭahāseṣu viyadvyāpiṣu tatsādṛśyabuddhistadidamanubhūtaviṣayaṃ nāmopamānaṃ mīmāṃsakā varṇayanti ||</p>
<p>ananubhūtaviṣayaṃ yathā—</p>
<lg type="udāharaṇa" n="3.50.165">
  <l>‘tāṃ rohiṇīṃ vijānīhi jyotiṣāmatra maṇḍale |</l>
  <l>samūhastārakāṇāṃ yaḥ śakaṭākāramāśritaḥ || 165 ||’</l>
</lg>
<p>atra yathāvidhaḥ śakaṭākārastathāvidho rohiṇītārakāsamūhākāra ityevamavadhāritāptopadeśasya tadākāratārakācakradarśanādidaṃ tadrohiṇīśa-﻿<pb n="389"/>kaṭamiti yeyaṃ saṃjñāsaṃjñisaṃbandhapratipattistadidamananubhūtaviṣayamupamānaṃ naiyāyikāḥ samunnayanti ||</p>
<lg type="kārikā" n="3.51">
  <l>tadābhūtārthavijñānajanakatvena hetunā |</l>
  <l>nāsmādabhinayālekhyamudrābimbādayaḥ pṛthak || 51 ||</l>
</lg> <!-- kārikā !-->
<p>teṣvabhinayo yathā—</p>
<lg type="udāharaṇa" n="3.51.166">
  <l>‘vaïvivaraṇiggaadalo eraṇḍo sāhaï vva taruṇāṇam |</l>
  <l>ettha ghare haliavahū eddahamettatthaṇī vasaï || 166 ||’</l>
</lg>
<lg type="chāyā" ref="3.51.166">
  <l>[vṛtivivaranirgatadala eraṇḍaḥ sādhayatīva taruṇebhyaḥ |</l>
  <l>atra gṛhe halikavadhūretāvanmātrastanī vasati ||]</l>
</lg>
<p>atra payodharātipariṇāhasūcakottānaprasāritāṅgulihastābhinayasaṃnibhairaṇḍadalasaṃniveśanātkhayamuddiṣṭe 'pi hālikavadhūstanapariṇāhe pūrvānubhūtaivaṃvidhastanapariṇāhasaṃbandhapratipattistadidamanubhūtārthaviṣayamupamānamevābhinaya ityutprekṣyate ||</p>
<div type="commentary"><p><q>vaïvivareti</q> | grāmataruṇairananyabaddhāntaḥkaraṇairhālikavadhūstanābhogo musalollāsanādau vāraṃvāramanubhūtaḥ sa tulyākāradhṛtavivaraprasūnairaṇḍadaladarśanādeva buddhimārohatīti sā buddhirmīmāṃsakopamitimadhyamadhyāste | kathameraṇḍadalasaṃniveśasyābhineyatā | anukāro hyabhinayaḥ | na cāsau tatra saṃbhavati | ata āha—<q>hastābhinayasaṃnibheti</q> | uttānaprasāritāṅgulihastasaṃniveśena vastvantarapariṇāhapratibimbanaṃ lokaprasiddhaṃ tadihāpyeraṇḍadalavistāradarśanāttadantaritameva jāyata ityarthaḥ ||</p></div> <!-- commentary !-->
<p>ālekhyaṃ yathā—</p>
<lg type="udāharaṇa" n="3.51.167">
  <l>
    <seg type="pāda">‘tavālekhye kautūhalataralatanvīviracite</seg>
    <seg type="pāda">vidhāyaikā cakraṃ racayati suparṇāsutamadhaḥ |</seg>
  </l>
  <l>
    <seg type="pāda">atha svidyatpāṇistvaritamapamṛjyaitadaparā</seg>
    <seg type="pāda">kare pauṣpaṃ cāpaṃ makaramupariṣṭācca likhati || 167 ||’</seg>
  </l>
</lg>
﻿<pb n="390"/>
<p>atra yadānubhūtanāyakasaṃdarśanāyāstadrūpālekhyapradarśanādevaṃbhūtaḥ sa iti vijñānamutpadyate, gopanārthaṃ ca tathābhūtayoreva devakulādidṛṣṭaviṣṇukāmayoḥ pratītirbhavati, tadaitadanubhūtārthaviṣayaṃ bhavati | yadā punarananubhūtanāyakādisaṃdarśanāyā itthamāptopadeśaḥ | evaṃbhūtaḥ suparṇaketuścakrapāṇirviṣṇurbhavati, evaṃbhūto makaradhvajaḥ puṣpacāpaḥ kāmo bhavati, yādṛśāvimau tādṛśaśca te manorathabhūmiḥ; kevalamasya garutmadādayo na vidyante | tadā taduttarakālamālekhyagatatadākāradarśanāt so 'yaṃ mama preyāniti madvidhayā kayāpi likhito bhaviṣyatīti tadgopāyāmyenaṃ viṣṇucihnābhyāmiti garutmaccakre adhaḥpradeśahastayoḥ ketuhastayorniveśayati | athāparā pratividhitsurgopāyantī prakāśayantī ca pratyāsannopamānaṃ manmathākāramācikhyāsuḥ kare pauṣpaṃ cāpaṃ makaramupariṣṭācca likhati | atrākṛtau padārthe yā imāstayorlokānāṃ so 'yamiti viṣṇuriti kāma iti ca saṃjñāsaṃjñisaṃbandhapratipattayastadidamanubhūtārthaviṣayamupamānamālekhyamākhyāyate ||</p>
<div type="commentary">
<p><q>tavālekhya iti</q> | tadaprāptikarśitā citrapratimādinā parinodanena kathaṃcidātmānaṃ dhārayatīti tanvīpadena dhvanyate | na ca jīvitamātrārthinī sā kiṃtu tvadākṛtidarśanakutūhalenodvignā satī nigūḍhamapyabhiprāyamālekhyanirmāṇena vyanaktīti
kautūhalataraṃlapadābhyāṃ vyajyate | <q>eketi</q> | yā rādhādipraṇayapātraṃ vaśīkṛtatribhuvanamājānasukumāraṃ devakīnandanamāgameṣu bahudhāśrauṣīt | <q>atheti</q> | sā niryantraṇaprārthanīyatāvirodhinaṃ devatābhāvamanusaṃdhatte, tayā trailokyātiśāyisaubhāgyaprakarṣasya puṣpeṣościhnabhūtau cāpamakarau likhitāviti, atha svidyatpāṇistvaritamityetervyajyate | atrodāharaṇe dvividhamapyupamānaṃ darśayati | tatra mīmāṃsakapakṣe tāvattanvyālekhyamunmṛditaṃ dṛṣṭvā kācidanubhūtapūrvaṃ nāyakaṃ jānāti | sādṛśyāviśeṣācca kṛṣṇakāmāvapi pratyeti tadā sadṛśātpratiyattirupamānaṃ bhavati | naiyāyikapakṣe yadā sāmānyato nāyakāgame utpannapūrvānurāgāyā viśeṣataśca pratyaṅgalāvaṇyamajānantyā itthaṃbhūtākārau kṛṣṇa kāmau yādṛśau tādṛśastava preyānityāptopadeśaśnabaṇānantaraṃ gṛhīta-<pb n="391"/>citrākārāyāstattacchabdābhidheyatāpratipattirupamānamiti | kathaṃ citre kāmādipadaprayoga ityita āha—<q>ākṛtāviti</q> | rekhoparekhādisaṃniveśe citraturaganyāyeneti bhāvaḥ ||</p></div> <!-- commentary !-->
<p>mudrā yathā—</p>
<lg type="udāharaṇa" n="3.51.168">
  <l>‘sacakitamiva vismayākulābhiḥ śucisikatāsvatimānuṣāṇi tābhiḥ |</l>
  <l>kṣitiṣu dadṛśire padāni jiṣṇorupahitaketurathāṅgalāñchanāni || 168 ||’</l>
</lg>
<p>atra cakradhvajāṅkitajiṣṇupādamudrādarśanātseyamamānuṣī pādamudrā bhavatīti saṃjñāsaṃjñisaṃbandhapratipattistadidamananubhūtārthaviṣayamupamānameva mudretyucyate | yadapi cādṛṣṭe 'pi jiṣṇupade mṛgīdṛśāmīdṛśaḥ sa ityanumānajñānaṃ tadapyupamānārthanibandhanameva | yadāha—</p>
<lg type="udāharaṇa" n="3.51.169">
  <l>‘api cāstyanumāne 'pi sādṛśyaṃ liṅgaliṅginoḥ |</l>
  <l>padena yatra kubjena kubjapādo 'numīyate || 169 ||’</l>
</lg>
<div type="commentary"><p><q>sacakiteti</q> | nanu caraṇamudrayā jiṣṇucaraṇānumānamatra pratibhāti tatkathamupamāne 'ntarbhāva ityata āha—<q>yadapi ceti</q> | atrāviśeṣasya caraṇaviśeṣapratibandhe satyapi sadṛśātsadṛśajñānamutpannaṃ [tkaṭaṃ] tādṛśena ca vyapadeśo bhavatītyarthaḥ | etadeva dārvācāryasaṃmatyā draḍhayati—<q>api ceti</q> |</p></div> <!-- commentary !-->
<p>pratibimbaṃ yathā—</p>
<lg type="udāharaṇa" n="3.51.170">
  <l>‘darpaṇe ca paribhogadarśinī pṛṣṭhataḥ praṇayino niṣeduṣaḥ |</l>
  <l>vīkṣya bimbamanubimbamātmanaḥ kāni kānyapi cakāra lajjayā || 170 ||’</l>
</lg>
<p>atra yadā tāvadevaṃ saṃbandhagrahaḥ kīdṛśaṃ svaṃ mukhaṃ yādṛśamādarśe pratibimbaṃ tadālokanādadṛṣṭe 'pi svamukhe yeyamīdṛśaṃ me mukhamiti pratipattistadidamanubhūtārthaviṣayam | yadā punaritthamāptopadeśādyādṛśaṃ vastu tādṛśamādarśādau pratibimbaṃ tadāpi priyapratibimbālokanādidaṃ tanmama priyapratibimbamitīyaṃ saṃjñāsaṃjñisaṃbandhapratipattistadapyananubhūtārthaviṣa-﻿<pb n="392"/>
yam | yadā tu citrādiṣvanubhūtasvamukhadarśanāyāḥ pratibimbadarśanādanena sadṛśaṃ me mukhamiti pratipattirdṛṣṭapriyatamākārāyāśca pratibimbākāradarśanādetadākāro mama preyāniti pratipattiḥ pratibimbasaṃnidhau pratibimbodayo dṛṣṭastadiha saṃnihitena tena bhavitavyamiti yo vrīḍāvikārabhūtastadānubhūtaviṣayametadupamānaṃ pratibimbamityācakṣate ||</p>
<div type="commentary"><p><q>pratibimbasaṃnidhāviti</q> | prasaṅgādyadarthamanumānaṃ vyākhyātaṃ taddarśayati—<q>vrīḍāvikāra iti</q> | ataeva pradhānamātrasyopasaṃhāraḥ ||</p></div> <!-- commentary !-->
<lg type="kārikā" n="3.52">
  <l>‘pratyakṣādipratīto 'rtho yastathā nopapadyate |</l>
  <l>arthāntaraṃ ca gamayatyarthāpattiṃ vadanti tām || 52 ||’</l>
</lg> <!-- kārikā !-->
<div type="commentary"><p>arthāpattiṃ lakṣayati—<q>pratyakṣādīti</q> | pramāṇapratītasyārthasyānyathākaraṇānupapattijñānena prasūtaṃ jñānamarthāpattiḥ | anupapadyamānārthapratyāyakaṃ ca pramāṇaṃ pratyakṣādibhedāt ṣaṭprakāram | tatastatpūrvārthāpattirapi ṣọdhā saṃpadyate, yadarthāntaraṃ gamayati tāmarthāpattiṃ vadantīti | arthāntaragatirevārthāpattiriti vyaktam ||</p></div><!-- commentary !-->
<lg type="kārikā" n="3.53">
  <l>sarvapramāṇapūrvatvādekaśo 'nekaśaśca sā |</l>
  <l>pratyakṣapūrviketyādibhedaiḥ ṣọdhā nigadyate || 53 ||</l>
</lg> <!-- kārikā !-->
<div type="commentary"><p><q>ekaśa iti</q> | ekaśa ekapramāṇapūrvā | anekaśo 'nekapramāṇapūrvā | kathaṃ tarhi ṣọdhā | ata uktam—<q>pratyakṣapūrviketyādibhedairiti</q> | vyākhyātametat ||</p></div><!-- commentary !-->
<p>tāsvekaśaḥ pratyakṣapūrvikā yathā—</p>
<lg type="udāharaṇa" n="3.53.171">
  <l>‘nirṇetuṃ śakyamastīti madhyaṃ tava nitambini |</l>
  <l>anyathānupapattyaiva payodharabharasthiteḥ || 171 ||’</l>
</lg>
<p>atra stanabharanitambayormadhyaṃ nopalabhyate, stanabharāvasthānaṃ ca dṛśyate, tatra yeyaṃ payodharabharasthitiḥ sānyathānupapadyamānā dhārakaṃ madhyamanupalabhyamānaṃ bodhayati | seyaṃ pratyakṣapūrvikārthāpattirekaśa eveha vivakṣitā | iyamapi hyevaṃ bahuśo bhavati yattadarthāpattilabdhaṃ madhyaṃ tadapi ﻿<pb n="393"/>dhāraṇaśaktimantareṇa tatkarmāsamarthamiti tasyapi śaktiḥ kalpyate | seyamarthāpattipūrvikārthāpattiḥ | yaścāyamarthāpattivikalpasya madhyasyopalambhābhāvaḥ so 'pi prakārantareṇāsaṃbhavan kāntikārśyayorutkarṣaṃ brūte | sā ceyamabhāvapūrvikānupapattirbhavati | na caitadiha śābdamapi tu vākyārtha-
sāmarthyādgamyate ||</p>
<div type="commentary"><p><q>atra stanabhareti</q> | stanabharasthitiḥ pratyakṣagṛhītā sā cādhāramantareṇānupapadyamānā madhyaṃ kalpayati | sā ca kalpanārthāpattiḥ | <q>anupalabhyamānamiti</q> | anyathā pratyakṣagṛhīte 'rthe kimarthāpattyā | atraivodāharaṇe 'nekaśo vyākhyātuṃ śakyata ityāha—<q>iyamapīti</q> | śaktirmīmāṃsakanaye nityātīndriyā, abhāvo 'bhāvenaiva gṛhyata iti madhyānupalambho 'bhāvapramāṇapūrvakaḥ | <q>kāntīti</q> | adbhutaprabhāvatiraskṛtaṃ hi nayanamāsannamapi na madhyagrahaṇasamarthamiti bhāvaḥ ||</p></div> <!-- commentary !-->
<p>pratyakṣādipūrvikā anekaśaḥ yathā—</p>
<lg type="udāharaṇa" n="3.53.172">
  <l>‘etadālokya lolākṣi rūpamapratimaṃ tava |</l>
  <l>kalpayāmaḥ kalātattvagurutāmādivedhasaḥ || 172 ||’</l>
</lg>
<p>tatredaṃ rūpamapratimaṃ taveti pratyakṣapūrvatā abhāvapūrvatā ca vyaktameva pratīyate | teneyamanekaśaḥ | atrāpi yeyaṃ rūpasyāpratimatānyathānupapadyamānā kalātattvaguruvinirmitatvamātmano 'vasthāpayati sorvaśyahalyādirūpopamānajñānapūrvikā, yā tatkarturarthāpattikalpitā kālātattvagurutā sāpi tathāvidhaśaktikalpanāpūrviketyupamānapūrvikārthāpāttipūrvikā ceyamarthāpattiḥ |
sāpi tatkarturvedhasaḥ kalātattvagurutā tathābhūtaśaktyādhāratā vā, sāpyanumānata āgamato vājñasya kalpyata ityanumānapūrvikā ceyamarthāpattiḥ | na caitaccatuṣṭayamihāpi śābdamapi tu vākyārthasāmarthyādgamyate ||</p>
<div type="commentary"><p><q>apratimamiti</q> | pratimāśūnyaṃ rūpaṃ viśiṣṭameva tatra viśeṣaṇāṃśe 'bhāvasya vyāpāraḥ, viśeṣyāṃśe pratyakṣasya | pūrvavadihāpi vyākhyānamāha—<q>atrāpīti</q> | pratimābhāvajñānaṃ pratimājñānapūrvakama, pratimā ca sādṛśyaṃ, tacca sahaśabdadvayadarśanavedyāmityasti pūrvamupamānam ||</p></div> <!-- commentary !-->
﻿<pb n="394"/>
<p>ekaśo 'numānapūrvikā yathā—</p>
<lg type="udāharaṇa" n="3.53.173">
  <l>‘kapolapulakenāsyaḥ sūcito madanajvaraḥ |</l>
  <l>mano nirantarāsaktaṃ sakhyaḥ kathayati priye || 173 ||’</l>
</lg>
<p>atra yo 'yaṃ kapolapulakānumīyamāno manobhavajvaraḥ sa manasaḥ priye nirantarāsaktimantareṇānupapanna ityanumānapūrvikeyamarthāpattiḥ ||</p>
<p>anekaśa upamānādipūrvikā yathā—</p>
<lg type="udāharaṇa" n="3.53.174">
  <l>‘tvadāsyendū samau dṛṣṭvā tadidaṃ kalpayāmahe |</l>
  <l>anyonyagāmilāvaṇyamanayoreva kevalam || 174 ||’</l>
</lg>
<p>atra tvadāsyendū samau dṛṣṭvetyupamānapūrvakatā arthāpatteḥ pratyakṣapūrvatā ca śabdata eva pratīyate | yā ca mithaḥ sādṛśyānupapattilabhyā lāvaṇyānyonyagāmitā sāpi tathāvidhaṃ vidhātāramantareṇa na saṃgacchata ityādīhāpi pūrvavadvākyārthasāmarthyato 'vagantavyam ||</p>
<p>ekaśo 'bhāvapūrvā yathā—</p>
<lg type="udāharaṇa" n="3.53.175">
  <l>‘etadāsyaṃ vinā hāsyaṃ nivedayati subhruvaḥ |</l>
  <l>priyāparādhadaṇḍanāṃ mano bhājanatāṃ gatam || 175 ||’</l>
</lg>
<p>atra subhruva ityanena vilāsavatyāḥsamastapraśastalakṣaṇayogo lakṣyate | tathāvidhāyāśca vakravilāsahāsasyābhāvo 'nupapadyamānaḥ śokavyatiriktamātmakāraṇaṃ kalpayatītyabhāvapūrvikeyamarśapattiḥ ||</p>
<div type="commentary"><p>hāsyabhāvasyānyathāpyupapatteḥ kathamarthāpattirityata āha—<q>atra subhruva iti</q> ||</p></div><!-- commentary !-->
<p>anekaśo 'rthāpattyādipūrvikā yathā—</p>
<lg type="udāharaṇa" n="3.53.176">
  <l>‘dṛṣṭvā vibhramiṇīmetāṃ vidmo līlāguruṃ smaram |</l>
  <l>smaraṃ ca mṛgaśāvākṣyā manasyasyāḥ kṛtāspadam || 176 ||’</l>
</lg>
<p>atra vibhramiṇīmiti praśaṃsāyāṃ matvarthīyastena vibhramāṇāmutkarṣo ﻿<pb n="395"/>lakṣyate | te cānyopadeśādasaṃbhavanto manmathamupādhyāyaṃ bodhayanti | tasyāgrataḥ pārśvato vānupalabhyamānasya tanmanasyavasthānaṃ lakṣyate | seyamādyā pratyakṣapūrvikā dvitīyā cārthāpattipūrvikārthāpattirbhavati | iyameva ca manobhūrmanasi kāminīnāṃ saṃbhavatītyāptopadeśādāgamapūrvikāpi bhavati ||</p>
<div type="commentary"><p>itthamevānyathopapattimāśaṅkyāgre vyācaṣṭe—<q>atra vibhramiṇīmiti</q> | matva-
rthīyārthamāha—<q>praśaṃsāyamiti</q> ||</p></div><!-- commentary !-->
<lg type="kārikā" n="3.54">
  <l>asattā yā padārthānāmabhāvaḥ so 'bhidhīyate |</l>
  <l>prāgabhāvādibhedena sa ṣaḍ‍‌vidha iheṣyate || 54 ||</l>
</lg> <!-- kārikā !-->
<div type="commentary"><p>abhāvaṃ lakṣayati—<q>asatteti</q> | prāgasattvamuttarāsattvamityasattārūpeṇaiva prāgabhāvādayo vyavatiṣṭhante itaretarābhāve 'pyanyarūpatayānyasyābhāva ityasattātmakatvam | prāgabhāvādayaḥ pūrvoditāścatvāraḥ | atyantābhāvaviśeṣasāmānyābhāvābhyāṃ saha ṣaḍabhāvāḥ | tayorviśeṣamagre vakṣyāmaḥ ||</p></div><!-- commentary !-->
<p>teṣu prāgabhāvo yathā—</p>
<lg type="udāharaṇa" n="3.54.177">
  <l>‘saggaṃ apārijāaṃ kotthuhalacchīvirahiaṃ mahumahaassa uram |</l>
  <l>sumarāmi mahaṇapurao amuddhacandaṃ ca haraaḍāpabbhāram || 177 ||’</l>
</lg>
<lg type="chāyā" ref="3.54.177">
  <l>[svargamapārijātaṃ kaustubhalakṣmīvirahitaṃ madhumathanasyoraḥ |</l>
  <l>smarāmi mathanapurato 'mugdhacandraṃ ca harajaṭāprāgbhāram ||]</l>
</lg>
<div type="commentary">
<p><q>saggaṃ apārijāamiti</q> | nigadavyākhyātaḥ prāgabhāvaḥ | yathā abhāvapūrvikāyāmarthāpattau karaṇaṃ bhedānumānamuktaṃ tathātrāpi boddhavyam | pārijātaprāgabhāvasya prameyarūpatā vyaktaiva | abhāvo 'bhāvenaiva pratīyata iti | darśane tatkaraṇatayā śabdā
nupātto 'pi yogyapramāṇabhāvo 'vagamyate | evamuttareṣvapi svayamūhanīyam ||</p></div> <!-- commentary !-->
<p>pradhvaṃsābhāvo yathā—</p>
<lg type="udāharaṇa" n="3.54.178">
  <l>‘dhṛtirastamitā gatiścyutā vigataṃ geyamṛturnirutsavaḥ |</l>
  <l>gatamābharaṇaprayojanaṃ pariśūnyaṃ śayanīyamadya me || 178 ||’</l>
</lg>
﻿<pb n="396"/>
<p>itaretarābhāvo yathā—</p>
<lg type="udāharaṇa" n="3.54.179">
  <l>‘karṇotpalaṃ na cakṣuste na cakṣuḥ śravaṇotpalam |</l>
  <l>iti jānannapi jano manyate netradīrghatām || 179 ||’</l>
</lg>
<p>atyantābhāvo yathā—</p>
<lg type="udāharaṇa" n="3.54.180">
  <l>‘jaṃ jassa hoi sāraṃ taṃ so daïtti kimattha accheram |</l>
  <l>aṇahottaṃ vi hu diṇṇaṃ taï dohaggaṃ savattīṇam || 180 ||’</l>
</lg>
<lg type="chāyā" ref="3.54.180">
  <l>[yadyasya bhavati sāraṃ taṃ sa dadāti kimatrāścaryam |</l>
  <l>abhavadapi khalu dattaṃ tayā daurbhāgyaṃ sapatnīnām ||]</l>
</lg>
<p>anye punaranyathā atyantābhāvamācakṣate | yatā—</p>
<lg type="udāharaṇa" n="3.54.181">
  <l>‘prasīda sadyo muñcemaṃ caṇḍi mānaṃ manogatam |</l>
  <l>dṛṣṭamātre 'pi te tatra roṣaḥ khakusumāyate || 181 ||’</l>
</lg>
<div type="commentary"><p>sthānāntarapramitasya sthānāntare traikāliko 'bhāvaviśeṣo 'tyantābhāva iti darśanamāśritya catuṣṭayamadhyapātī tāvadatyantābhāva udāhṛtaḥ | idānīṃ pañcamābhāvocitaviśeṣamatyantābhāvaṃ darśayati—<q>anye punariti</q> | anye saugatādayaḥ | atyantāsatpratiyogiko 'bhāvo 'tyantābhāvaḥ | yathā khapuṣpasyābhāva ityudāharaṇaṃ sphuṭam ||</p></div><!-- commentary !-->
<p>sāmarthyābhāvo yathā—</p>
<lg type="udāharaṇa" n="3.54.182">
  <l>‘mānuṣīṣu kathaṃ vā syādasya rūpasya saṃbhavaḥ |</l>
  <l>na prabhātaralaṃ jyotirudeti vasudhātale || 182 ||’</l>
</lg>
<p>ta ete ṣaḍapi nigadaireva vyākhyātāḥ ||</p>
<div type="commentary"><p>sāmarthyābhāvo yogyatābhāvaḥ | anenaiva rūpeṇa sa rasatāmāsādayannupāttaḥ ||</p></div><!-- commentary !-->
<p>abhāvābhāvo 'pyabhāva eva | tatra prāgabhāvapradhvaṃso yathā—</p>
<lg type="udāharaṇa" n="3.54.183">
  <l>‘udyānasahakārāṇāmanudbhinnā na mañjarī |</l>
  <l>deyaḥ pathikanārīṇāṃ satilaḥ salilāñcāliḥ || 183 ||’</l>
</lg>
<div type="commentary"><p><q>abhāva eveti</q> | abhāvavyavahārapātrameva tathābhūtasyaiva lakṣaṇamityuktaṃ purastāt ||</p></div> <!-- commentary !-->
﻿<pb n="397"/>
<p>pradhvaṃsaprāgabhāvo yathā—</p>
<lg type="udāharaṇa" n="3.54.184">
  <l>'na martyalokastridivātprahīyate mriyeta nāgre yadi valabho janaḥ |</l>
</lg>
<p>pradhvaṃsadhvaṃso yathā—</p>
<lg type="udāharaṇa" n="3.54.184">
  <l>nivṛttameva tridivaprayojanaṃ mṛtaḥ sa cejjīvita eva jīvati || 184 ||’</l>
</lg>
<div type="commentary"><p>vallabhajanamaraṇaṃ pradhvaṃsaḥ sa nañā niṣidhyate sa tu niṣedhaḥ prāgasattvarūpa eva | mṛtaḥ sa cediti maraṇottaramabhāvo bhavatpradhvaṃso bhavati sa cāsaṃbhavannapiśabdena saṃbhāvyamānaḥ kāntikāraṇaṃ bhavatītyalaṃkārakakṣāmārohati ||</p></div><!-- commentary !-->
<p>pradhvaṃsaprāgabhāvapradhvaṃso yathā—</p>
<lg type="udāharaṇa" n="3.54.185">
  <l>‘nāmilitamasti kiṃcitkāñcīdeśasya sarvathā nātha |</l>
  <l>prasaratu karastavāyaṃ prakṛtikṛśe madhyadeśe 'pi || 185 ||’</l>
</lg>
<div type="commentary"><p><q>pradhvaṃsaprāgabhāvapradhvaṃsa iti</q> | maraṇena pradhvaṃsanaṃ tasyābhāvaḥ samastena na jātasyāpyabhāvo bhinnena pratipāditaḥ ||</p></div> <!-- commentary !-->
<p>pradhvaṃsasya pradhvaṃsābhāvo yathā—</p>
<lg type="udāharaṇa" n="3.54.186">
  <l>‘eṣā pravāsaṃ kathamapyatītya yātā punaḥ saṃśayamanyathaiva |</l>
  <l>ko nāma pākābhimukhasya jantordvārāṇi daivānyapidhātumīṣṭe || 186 ||’</l>
</lg>
<div type="commentary"><p><q>pradhvaṃsasya pradhvaṃsāmāva iti</q> | kathamapītyanena pravāse daśamyavasthā kaṭākṣitā tasyātyayaḥ pradhvaṃsapradhvaṃsaḥ | punaḥ saṃgamamityanena tasyāpi pradhvaṃsaḥ | subodhamanyat ||</p></div> <!-- commentary !-->
<p>itaretarābhāvābhāvo yathā—</p>
<lg type="udāharaṇa" n="3.54.187">
  <l>‘śāsane 'pi guruṇi vyavasthitaṃ kṛtyavastuni niyuṅkṣva kāmataḥ |</l>
  <l>tvatprayojanadhanaṃ dhanaṃjayādanya eṣa iti māṃ ca māvagāḥ || 187 ||’</l>
</lg>
<p>atyantābhāvasya sāmarthyābhāvasya ca pradhvaṃsābhāvo yathā—</p>
<lg type="udāharaṇa" n="3.54.188">
  <l>‘anāptapuṇyopacayairdurāpā phalasya nirdhūtarajāḥ savitrī |</l>
  <l>tulyā bhavaddarśanasaṃpadeṣā vṛṣṭerdivo vītabalāhakāyaḥ || 188 ||’</l>
</lg>
<p>ete nātidurbodhā iti na vyākṛtāḥ ||</p>
﻿<pb n="398"/>
<div type="commentary"><p>uktārthālaṃkārāṇāṃ saṃkhyāmāha—</p></div><!--commentary!-->
<lg type="kārikā" n="3.55">
  <l>arthālaṃkṛtayo 'pyetāścaturviṃśatisaṃkhyayā |</l>
  <l>kathitā kāvyavijñānāṃ cittaprahlādahetave || 55 ||</l>
</lg> <!-- kārikā !-->
<div type="commentary">
<p><q>arthālaṃkṛtaya iti</q> | spaṣṭam ||</p></div> <!-- commentary !-->
<trailer><p>iti śrīmahārājādhirājaśrīmadbhojarājaviracite sarasvatīkaṇṭhā
bharaṇanāmnyalaṃkāraśāstre 'rthālaṃkārastṛtīyaḥ paricchedaḥ |</p></trailer>
<div type="commentary">
<trailer>
<lg>
  <l>śrīrāmasiṃhadevājñāmādāya racito mayā |</l>
  <l>darpaṇākhyaḥ sadā tena tuṣyatāṃ śrīsarasvatī ||</l>
</lg>
<lg>
  <l>ratneśvaro nāma kavīśvaro 'sau virājate kāvyasudhābhiṣekaiḥ |</l>
  <l>dustarkavakrāhatadurvidagdhāṃ vasuṃdharāṃ pallavayannajasram ||</l>
</lg>
<lg>
  <l>adya sphuratu vāgdevyāḥ kaṇṭhābharaṇakautukam |</l>
  <l>mayi brahmamanovṛttau kurvāṇe ratnadarpaṇam ||</l>
</lg>
<p>iti śrīmanmahārājaśrīrāmasiṃhena mahāmahopādhyāyamanīṣiratneśvareṇa viracayya prakāśite darpaṇākhye sarasvatīkaṇṭhābharaṇavivaraṇe 'rthālaṃkārastṛtīyaḥ</p>
<p>paricchedaḥ samāptaḥ ||</p></trailer>
</div><!-- commentary !-->
</div> <!-- pariccheda !-->
</body>
</text>
</TEI>