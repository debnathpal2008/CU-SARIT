<!DOCTYPE html
  PUBLIC "-//W3C//DTD HTML 4.01//EN" "http://www.w3.org/TR/html4/strict.dtd">
<html xmlns:fn="http://www.w3.org/2005/xpath-functions" encodingxmlns="http://www.w3.org/1999/xhtml" xml:lang="en">
   <head>
      <meta http-equiv="Content-Type" content="text/html; charset=utf-8">
      <link rel="stylesheet" type="text/css" href="bhoja-html.css">
      <title>Sarasvatīkaṇṭhābharaṇa, Pariccheda 3</title><script type="text/javascript">
    
    function toggle(id) {
       var e = document.getElementById(id);
       if(e.style.display == 'block')
          e.style.display = 'none';
       else
          e.style.display = 'block';
    }
// qTip - CSS Tool Tips - by Craig Erskine
// http://qrayg.com
//
// Multi-tag support by James Crooke
// http://www.cj-design.com
//
// Inspired by code from Travis Beckham
// http://www.squidfingers.com | http://www.podlob.com
//
// Copyright (c) 2006 Craig Erskine
// Permission is granted to copy, distribute and/or modify this document
// under the terms of the GNU Free Documentation License, Version 1.3
// or any later version published by the Free Software Foundation;
// with no Invariant Sections, no Front-Cover Texts, and no Back-Cover Texts.
// A copy of the license is included in the section entitled "GNU
// Free Documentation License".

var qTipTag = "a,label,input"; //Which tag do you want to qTip-ize? Keep it lowercase!//
var qTipX = 0; //This is qTip's X offset//
var qTipY = 15; //This is qTip's Y offset//

//There's No need to edit anything below this line//
tooltip = {
  name : "qTip",
  offsetX : qTipX,
  offsetY : qTipY,
  tip : null
}

tooltip.init = function () {
	var tipNameSpaceURI = "http://www.w3.org/1999/xhtml";
	if(!tipContainerID){ var tipContainerID = "qTip";}
	var tipContainer = document.getElementById(tipContainerID);

	if(!tipContainer) {
	  tipContainer = document.createElementNS ? document.createElementNS(tipNameSpaceURI, "div") : document.createElement("div");
		tipContainer.setAttribute("id", tipContainerID);
	  document.getElementsByTagName("body").item(0).appendChild(tipContainer);
	}

	if (!document.getElementById) return;
	this.tip = document.getElementById (this.name);
	if (this.tip) document.onmousemove = function (evt) {tooltip.move (evt)};

	var a, sTitle, elements;
	
	var elementList = qTipTag.split(",");
	for(var j = 0; j < elementList.length; j++)
	{	
		elements = document.getElementsByTagName(elementList[j]);
		if(elements)
		{
			for (var i = 0; i < elements.length; i ++)
			{
				a = elements[i];
				sTitle = a.getAttribute("title");				
				if(sTitle)
				{
					a.setAttribute("tiptitle", sTitle);
					a.removeAttribute("title");
					a.removeAttribute("alt");
					a.onmouseover = function() {tooltip.show(this.getAttribute('tiptitle'))};
					a.onmouseout = function() {tooltip.hide()};
				}
			}
		}
	}
}

tooltip.move = function (evt) {
	var x=0, y=0;
	if (document.all) {//IE
		x = (document.documentElement && document.documentElement.scrollLeft) ? document.documentElement.scrollLeft : document.body.scrollLeft;
		y = (document.documentElement && document.documentElement.scrollTop) ? document.documentElement.scrollTop : document.body.scrollTop;
		x += window.event.clientX;
		y += window.event.clientY;
		
	} else {//Good Browsers
		x = evt.pageX;
		y = evt.pageY;
	}
	this.tip.style.left = (x + this.offsetX) + "px";
	this.tip.style.top = (y + this.offsetY) + "px";
}

tooltip.show = function (text) {
	if (!this.tip) return;
	this.tip.innerHTML = text;
	this.tip.style.display = "block";
}

tooltip.hide = function () {
	if (!this.tip) return;
	this.tip.innerHTML = "";
	this.tip.style.display = "none";
}

window.onload = function () {
	tooltip.init ();
}
    
    </script></head>
   <body>
      <div id="container" class="hyphenate">
         
         
         
         
         
         ﻿<span class="pageinfo">[page 311]</span>
         
         <div class="pariccheda">
            
            <div class="head">
               <p>tṛtīyaḥ paricchedaḥ&nbsp;|</p>
            </div>
            
            <div class="commentary">
               
               <div class="lg">
                  <div class="">
                     <span class="l">kṣobhasphuritacūḍendukhaṇḍaprakaravibhramāḥ&nbsp;|</span>
                     <span class="l">tāṇḍavāḍambare śambhoraṭṭahāsāḥ punantu vaḥ&nbsp;|| 1&nbsp;||</span>
                     
                  </div>
               </div>
               
               <div class="lg">
                  <div class="">
                     <span class="l">vivicyamānagambhīramūlagranthākulānprati&nbsp;|</span>
                     <span class="l">ito 'pyataḥ paraṃ vyākhyā saṃkṣepeṇa nigadyate&nbsp;|| 2&nbsp;||</span>
                     
                  </div>
               </div>
               
               <p>kramaprāptārthālaṃkāralakṣaṇāya tṛtīyaparicchedārambhaḥ&nbsp;| tatra vibhāgopayuktaṃ sāmānyalakṣaṇamāha—</p>
               
            </div> 
            
            <div class="lg">
               <div class="kārikā">
                  <span class="l">alamarthamalaṃkartuṃ yavdyutpattyādivartmanā&nbsp;|</span>
                  <span class="l">jñeyā jātyādayaḥ prājñaiste 'rthālaṃkārasaṃjñayā&nbsp;|| 1&nbsp;||</span>
                  
               </div>
            </div> 
            
            <div class="commentary">
               
               <p><b>alamarthamiti</b>&nbsp;| viśiṣṭā utpattirvyutpattirjāteravacchedakaḥ prakāraḥ&nbsp;| ādiśabdādvividhaśaktipratibandhādayo
                  vibhāvanādyavacchedāstrayoviṃśatiḥ&nbsp;| <b>arthālaṃkārasaṃjñayeti</b>&nbsp;| arthaśobhānivṛttiheturvicchittirarthālaṃkāra iti sphuṭalakṣaṇam&nbsp;||
               </p>
            </div> 
            
            <div class="lg">
               <div class="kārikā">
                  <span class="l">jātirvibhāvanā heturahetuḥ sūkṣmamuttaram&nbsp;|</span>
                  <span class="l">virodhaḥ saṃbhavo 'nyonyaṃ parivṛttirnidarśanā&nbsp;|| 2&nbsp;||</span>
                  
               </div>
            </div> 
            
            <div class="commentary">
               
               <p>vibhāgāndarśayati—<b>jātiriti</b>&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">bhedaḥ samāhitaṃ bhrāntirvitarko mīlitaṃ smṛtiḥ&nbsp;|</span>
                  <span class="l">bhāvaḥ pratyakṣapūrvāṇi pramāṇāni ca jaimineḥ&nbsp;|| 3&nbsp;||</span>
                  
               </div>
            </div> 
            
            <div class="commentary">
               
               <p>pratyakṣānumānopamānaśabdārthāpattyabhāvākhyāni jaimineḥ pramāṇāni ṣaṭ&nbsp;| tenaiva
                  krameṇa lakṣaṇānyākhyātuṃ pratyakṣapūrvāṇītyuktam&nbsp;| sāhityasya sarvapariṣadyatvannānā-
                  darśanarītyupajīvanamucitameva&nbsp;||
               </p>
               ﻿<span class="pageinfo">[page 312]</span>
               
               <p>nāstyevāsavarthālaṃkāro yaḥ svarūpaṃ nāśrayata iti prāthamyaṃ jāterevetyāha—</p>
               
            </div> 
            
            <p>teṣu—</p>
            
            <div class="lg">
               <div class="kārikā">
                  <span class="l">nānāvasthāsu jāyante yāni rūpāṇi vastunaḥ&nbsp;|</span>
                  <span class="l">svebhyaḥ svebhyo nisargebhyastāni jātiṃ pracakṣate&nbsp;|| 4&nbsp;||</span>
                  
               </div>
            </div> 
            
            <div class="commentary">
               
               <p><b>teṣviti</b>&nbsp;| kālakṛto viśeṣo 'vasthā&nbsp;| tāmadhikṛtya jāyante vastusvarūpavyabhicāriṇyutpadyante&nbsp;|
                  nanvevaṃ ‘ya ete yajjvānaḥ prathitamahaso ye 'pyavanipā mṛgākṣyo yāścaitāḥ kṛtamaparasaṃsārakathayā&nbsp;|
                  aho ye cāpyanye phalakusumanamrā viṭapino
                  jagatyevaṃrūpā vilasati mṛdeṣā bhagavatī&nbsp;||’ ityādāvapi jātitvaṃ syādityata āha—<b>svebhyaḥ svebhya iti</b>&nbsp;| svabhāvabhūtānītyarthaḥ&nbsp;| kavipratibhāmātraprakāśanīyarūpoṭṭaṅkanaṃ jātiriti lakṣaṇam&nbsp;|
                  laukikavikalpaviṣayo 'pi pratibhayā bhāsata eva&nbsp;| yadāha— ‘rasānuguṇaśabdārthacintāstimicacetasaḥ&nbsp;|
                  kṣaṇaṃ viśeṣasparśotthā prajñaiva pratibhā kaveḥ&nbsp;| sa hi cakṣurbhagavatastṛtīyamiti
                  gīyate&nbsp;| yena sākṣātkarotyeṣa bhāvāṃstrailokyavartinaḥ&nbsp;||’ iti&nbsp;||
               </p>
               
               <p>uktameva viśeṣamabhisaṃdhāyāha—</p>
               
            </div> 
            
            <div class="lg">
               <div class="kārikā">
                  <span class="l">arthavyakteriyaṃ bhedamiyatā pratipadyate&nbsp;|</span>
                  <span class="l">jāyamānapriyaṃ vakti rūpaṃ sā sārvakālikam&nbsp;|| 5&nbsp;||</span>
                  
               </div>
            </div> 
            
            <div class="commentary">
               
               <p><b>arthavyakteriti</b>&nbsp;| vastusvarūpollekhanarūpārthavyaktirarthaguṇeṣūktā&nbsp;| tatra sārvakālikaṃ rūpamupajanāpāyāntarālavyāpakamityarthaḥ&nbsp;|
                  atra tu jāyamānamāgantunimittaṃ samavadhānaprabhavaṃ vyabhicaritamityarthaḥ&nbsp;| vicchittiprakārayorasaṃkarātpṛthaka‍śobhārpaṇācca
                  yukto vyatirekastena svabhāvoktirevārthavyaktiriti yatkenaciduktaṃ tadapāstam&nbsp;| ata
                  eva jātyantaraprakārāṇāmapi pṛthagalaṃkāratā syāditi na yuktamavāntaravacasaiva vyāghātāt&nbsp;|
                  na hi sāmānyaviśeṣayorvibhāgo bhavati&nbsp;||
               </p>
            </div> 
            
            <div class="lg">
               <div class="kārikā">
                  <span class="l">svarūpamāśrayo heturiti tadbhedahetavaḥ&nbsp;|</span>
                  <span class="l">te saṃsthānādayasteṣu sā viśeṣeṇa śobhate&nbsp;|| 6&nbsp;||</span>
                  
               </div>
            </div> 
            
            <div class="commentary">
               
               <p><b>svarūpamiti</b>&nbsp;| āśrayaviśeṣahetuviśeṣavyatirikto 'vacchedakaprakāraḥ svarūpam&nbsp;| etadeva vibhajate—<b>te saṃsthānādaya iti</b>&nbsp;| nanu kimanena prapañcena pūrvābhihi-
                  ﻿<span class="pageinfo">[page 313]</span>
                  tarūpamātrasyaiva jātitvādityata āha—<b>teṣu seti</b>&nbsp;| viśeṣeṇa śobhāhetureva hyalaṃkāraḥ&nbsp;| asti cātra tathābhāva iti bhāvaḥ&nbsp;||
               </p>
               
               <p>tatra svarūpaṃ dvidhā&nbsp;| śarīrāvayavasaṃniveśalakṣaṇamatādṛśaṃ ca&nbsp;| ādyamapi buddhi-
                  kāritamatathābhūtaṃ ca&nbsp;| tadetadāha—
               </p>
               
            </div> 
            
            <div class="lg">
               <div class="kārikā">
                  <span class="l">tatra svarupaṃ saṃsthānamavasthānaṃ tathaiva ca&nbsp;|</span>
                  <span class="l">veṣo vyāpāra ityādyaiḥprabhedairbahudhā sthitam&nbsp;|| 7&nbsp;||</span>
                  
               </div>
            </div> 
            
            <div class="commentary">
               
               <p><b>tatra svarūpamiti</b>&nbsp;| ādipadena vṛkṣādisvarūpaparigrahaḥ&nbsp;||
               </p>
               
            </div> 
            
            <div class="lg">
               <div class="kārikā">
                  <span class="l">mugdhāṅganārbhakastiryaṅgīcapātrāṇi cāśrayaḥ&nbsp;|</span>
                  <span class="l">deśaḥ kālaśca śaktiśca sādhanāni ca hetavaḥ&nbsp;|| 8&nbsp;||</span>
                  
               </div>
            </div> 
            
            <div class="commentary">
               
               <p>śaktiḥ padārthānāṃ sāmarthyam&nbsp;| sādhanāni kartrādīni ṣaṭ&nbsp;||</p>
               
            </div> 
            
            <p>teṣu saṃsthānaṃ yathā—</p>
            
            <div class="lg">
               <div class="udāharaṇa">
                  <span class="l">‘sa dakṣiṇāpāṅganiviṣṭamuṣṭiṃ natāṃsamākuñcitasavyapādam&nbsp;|</span>
                  <span class="l">dadarśa cakrīkṛtacārucāpaṃ prahartumabhyudyatamātyayonim&nbsp;|| 1&nbsp;||’</span>
                  
               </div>
            </div>
            
            <p>atra dhanurdhareṇaivamaṅgāni samyagbuddhipūrvakaṃ sthāpanīyānīti saṃsthānamidaṃ jātibhedaḥ&nbsp;||</p>
            
            <div class="commentary">
               
               <p><b>atra dhanurdhareṇeti</b>&nbsp;| taduktam—‘apāṅge dakṣiṇāṃ muṣṭiṃ vāmāṃ vinyasya mastake&nbsp;| pādamākuñcayedvāmaṃ lakṣye
                  niścalalocanaḥ&nbsp;||’ iti&nbsp;| atra sarvasyaiva dhanurdharasyaivaṃvidhaśarīrāvayavasaṃniveśo
                  bhavati na kāmasyaiveti nāśrayaviśeṣo vivakṣitaḥ&nbsp;| evamuttaratrāpi&nbsp;||
               </p>
            </div> 
            
            <p>avasthānabhedena yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘pādāvaṣṭambhanamrīkṛtamahiṣatanorullasadbāhumūlaṃ</span>
                     <span class="seg">śūlaṃ prollāsayantyāḥ saralitavapuṣo madhyabhāgasya devyāḥ&nbsp;|</span>
                     </span>
                  <span class="l">
                     <span class="seg">viśliṣṭaspaṣṭadṛṣṭonnativiralavalivyaktagaurāntarālā-</span>
                     <span class="seg">stistro vaḥ pāntu lekhāḥ kramavaśavikasatkañcukaprāntamuktāḥ&nbsp;|| 2&nbsp;||’</span>
                     </span>
                  
               </div>
            </div>
            ﻿<span class="pageinfo">[page 314]</span>
            
            <p>atra striyāḥ śūlaprollāsanādau vyāpāre buddhikāritamapi śarīrāvasthānamīdṛśaṃ jāyata
               itīdamavasthānaṃ nāma jātibhedaḥ&nbsp;||
            </p>
            
            <div class="commentary">
               
               <p><b>pādāvaṣṭambheti</b>&nbsp;| ullasadbāhumūlamiti prollasanakriyāviśeṣaṇam&nbsp;| saralitavapuṣa iti madhyabhāgaviśeṣaṇam&nbsp;|
                  ata eva valīnāṃ viśleṣo mitho vibhāgaḥ upariśarīrākarṣaṇātkañcukaprāntāpasaraṇam&nbsp;|
                  musalollāsanādau dṛṣṭamidamabuddhijameva nārīṇāṃ rūpamiti bhagavatīviṣaye pratibimbanamatisphuṭameva&nbsp;|
                  tadāha—<b>ādāviti</b>&nbsp;||
               </p>
               
            </div> 
            
            <p>veṣo yathā—</p>
            
            <div class="lg">
               <div class="udāharaṇa">
                  <span class="l">‘chaṇapiṭṭhadhūsaratthaṇi mahumaaambacchi kuvalaāharaṇe&nbsp;|</span>
                  <span class="l">‘kassa kaa cūamañjari putti tue maṇḍio gāmo&nbsp;|| 3&nbsp;||</span>
                  
               </div>
            </div>
            
            <div class="lg">
               <div class="chāyā">
                  <span class="l">[kṣaṇapiṣṭadhūsarastani madhumadatāmrākṣi kuvalayābharaṇe&nbsp;|</span>
                  <span class="l">kasyakṛte cūtamañjari putri tvayā maṇḍito grāmaḥ&nbsp;||]</span>
                  
               </div>
            </div>
            
            <p>atra vasantotsave grāmataruṇīnāmayaṃ veṣo janamanaḥpramodāya jāyata iti veṣo nāmāyaṃ
               jātibhedaḥ&nbsp;||
            </p>
            
            <div class="commentary">
               
               <p><b>atra vasantotsava iti</b>&nbsp;| yadyapyatra kālaḥ pātraṃ cāsti tathāpi ‘saṃvāllaṇamaülijhavivaraürāhaïambiraïaüṇa
                  tālaṅkam&nbsp;| siṭilāantaṃ savaṇā arambhisāreha ekkāvi&nbsp;||’ ityādau na saṃkaraḥ kādācitkastvasau
                  guṇa eva veṣasya kathaṃ rañjakatetyavaśiṣyate&nbsp;| tatrāha—<b>janamanaḥpramodāyeti</b>&nbsp;| rucyarthitvamutpattīnāṃ pratipakṣagatānāmakṣuṇṇatvāditi bhāvaḥ&nbsp;||
               </p>
            </div> 
            
            <p>vyāpāro yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘agre gatena vasatiṃ parigṛhya ramyā-</span>
                     <span class="seg">māpātya sainikanirākaraṇākulena&nbsp;|</span>
                     </span>
                  <span class="l">
                     <span class="seg">yānto 'nyataḥ plutakṛtasvaramāśu dūrā-</span>
                     <span class="seg">dudbāhunā juhuvire muhurātmavargyāḥ&nbsp;|| 4&nbsp;||’</span>
                     </span>
                  
               </div>
            </div>
            
            <p>atra tādṛśi vyāpāre vyāpṛtānāmīdṛśameva svarūpaṃ jāyata iti vyāpāranāmāyaṃ jātibhedaḥ&nbsp;||</p>
            ﻿<span class="pageinfo">[page 315]</span>
            
            <p>āśrayeṣu mugdhayuvatiryathā—</p>
            
            <div class="lg">
               <div class="udāharaṇa">
                  <span class="l">‘sahiāhi bhammamāṇā thaṇae laggaṃ kusumbhapupphaṃ ti&nbsp;|</span>
                  <span class="l">muddhavahuā hasijjaï papphoḍantī ṇahavaāim&nbsp;|| 5&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[sakhībhirmaṇyamānā stanayorlagnaṃ kusumbhapuṣpaṃ te&nbsp;|</span>
                  <span class="l">mugdhavadhūrhasyate proñchantī nakhavraṇāni&nbsp;||]</span>
                  
               </div>
            </div>
            
            <p>atra mugdhavadhvāśritakriyāsvarūpabhaṇanādiyaṃ mugdhāṅganāśritā jātiḥ&nbsp;||</p>
            
            <p>arbhakāśritā yathā—</p>
            
            <div class="lg">
               <div class="udāharaṇa">
                  <span class="l">‘ākrośannāhvayannanyānādhāvanmaṇḍalaṃ rudan&nbsp;|</span>
                  <span class="l">gāḥ kālayati daṇḍena ḍimbhaḥ sasyāvatāriṇīḥ&nbsp;|| 6&nbsp;||’</span>
                  
               </div>
            </div>
            
            <p>atrārbhakāśritavyāpārasvarūpokteriyamarbhakāśritā jātiḥ&nbsp;||</p>
            
            <div class="commentary">
               
               <p><b>agre gateneti</b>&nbsp;| atrodbāhuneti yadyapyavasthānamasti tathāpi tatparihāreṇodāharaṇabhasaṃkīrṇam&nbsp;|
                  ‘sahiāhi bhammamāṇā thaṇae laggaṃ kusumbhapupphaṃ ti&nbsp;| muddhavahuā hasijjaï papphoḍantī
                  ṇahavaāham&nbsp;||’ ityatraikasyāḥ kadācidvitarkāyedamapi
                  vākyaṃ bahūnāṃ tu neti bahuvacanasvarasaḥ&nbsp;| kusumbhakesarāṇyuccetuṃ vāraṃvāramasau
                  kṣetraṃ praviśatīti saṃbhāvanā&nbsp;| mugdhā apariśīlitābhimānikasukhā vadhūḥ prathamapariṇītā&nbsp;|
                  prasphoṭyamānāmapi tvayā nāpasaratītyaho tava saukumāryamiti cāṭugarbhaṃ hasitam&nbsp;|
                  ata eva priyatamā tasyānubandho vartamānanirdeśena vyajyate&nbsp;| evadagrimodāharaṇavyākhyāne
                  kriyāvyāpāragrahaṇamupalakṣaṇato na vyāpārasaṃkaraḥ&nbsp;| anye tvāhuḥ āśrayāvacchedena
                  bahirbhāvo 'tra bhedaheturiti&nbsp;||
               </p>
               
            </div> 
            
            <p>tiryagāśrayā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘līḍhavyastavipāṇḍurāgranakhayorākarṇadīrṇaṃ mukhaṃ</span>
                     <span class="seg">vinyasyāgrimayoryuge caraṇayoḥ sadyo vibhinnadvipaḥ&nbsp;|</span>
                     </span>
                  <span class="l">
                     <span class="seg">etasminmadagandhavāsitavaṭaḥ sāvajñatiryagvala-</span>
                     <span class="seg">tsṛkkāntāhatidhūtalolamadhupaḥ kuñjeṣu śete hariḥ&nbsp;|| 7&nbsp;||’</span>
                     </span>
                  
               </div>
            </div>
            
            <p>atra siṃhasvarūpabhaṇanādiyaṃ tiryagāśrayā jātiḥ&nbsp;||</p>
            ﻿<span class="pageinfo">[page 316]</span>
            
            <div class="commentary">
               
               <p><b>lị̄dheti</b>&nbsp;| vyastaṃ vigatarudhiram&nbsp;| sāvajñaṃ tiryak valantī ye sṛkkiṇī tābhyāmāhatā iti saṃbandhaḥ&nbsp;|
                  yathaikatra kuñje svapataḥ svarūpaṃ tathānyatrāpīti bahuvacanarahasyam&nbsp;| ata eva na
                  deśahetuśaṅa‍kā&nbsp;| <b>atra siṃheti</b>&nbsp;| madavāsanayā viśeṣitatvāditi bhāvaḥ&nbsp;||
               </p>
            </div> 
            
            <p>nīcāśrayā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘bhadraṃ te sadṛśaṃ yadadhvagaśataiḥ kīrtistavoddhuṣyate</span>
                     <span class="seg">sthāne rūpamanuttamaṃ sukṛtinā dānena karṇo jitaḥ&nbsp;|</span>
                     </span>
                  <span class="l">
                     <span class="seg">ityālocya ciraṃ dṛśā karuṇayā śītātureṇa stutaḥ</span>
                     <span class="seg">pānthenaikapalālamuṣṭirucinā garvāyate hālikaḥ&nbsp;|| 8&nbsp;||’</span>
                     </span>
                  
               </div>
            </div>
            
            <p>atra hīnapātrahālikasvarūpoktirīyaṃ nīcāśrayā jātiḥ&nbsp;||</p>
            
            <div class="commentary">
               
               <p><b>bhadraṃ ta iti</b>&nbsp;| karuṇākārpaṇyavyañjakaviśeṣaśālinī&nbsp;| garvāyate agarvavāneva garvavānbhavati&nbsp;| bhṛśādau
                  lakṣatvādermatvarthalakṣaṇatvāt&nbsp;||
               </p>
               
            </div> 
            
            <p>atha hetavaḥ&nbsp;| teṣu deśo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘imāstā vindhyādreḥ śukaharitavaṃśīvanaghanā</span>
                     <span class="seg">bhuvaḥ krīḍāloladviradaradanārugṇaravaḥ&nbsp;|</span>
                     </span>
                  <span class="l">
                     <span class="seg">latākuñje yāsāmupanādi rataklāntaśabarī-</span>
                     <span class="seg">kapolasvedāmbhaḥ paricayanudo vānti marutaḥ&nbsp;|| 9&nbsp;||’</span>
                     </span>
                  
               </div>
            </div>
            
            <p>atra vindhyādrerīdṛśeṣu pradeśeṣvitthaṃbhūtā vāyavo vāntīti hetutvenoktatvāddeśasya
               deśaheturjātiriyam&nbsp;||
            </p>
            
            <div class="commentary">
               
               <p><b>imāstā iti</b>&nbsp;| deśaviśeṣamuddiś‍ya marutāṃ vidhānamuddeś‍yasya ca vidhau hetubhāvaḥ&nbsp;|
                  vaṃśīvanānāṃ duṣpraveśatayā marutāṃ mandībhāvo dviradaistarubhaṅa‍gādavakāśalābhe
                  pragalbha-
                  tvamataḥ klamasvedāpanayanasāmarthyametatsarvamāha—<b>atra vindhyādreriti</b>&nbsp;||
               </p>
               
            </div> 
            
            <p>kālaheturyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kampante kapayo bhṛśaṃ jalakṛśaṃ gojāvikaṃ glāyati</span>
                     <span class="seg">śvā cullīkuharodaraṃ kṣaṇamapi kṣipto 'pi naivojjhati&nbsp;|</span>
                     </span>
                  ﻿<span class="pageinfo">[page 317]</span>
                  <span class="l">
                     <span class="seg">śītārtivyasanāturaḥ punarayaṃ dīno janaḥ kūrmava-</span>
                     <span class="seg">tsvānyaṅa‍gāni śarīra eva hi nije nihnotumākāṅkṣati&nbsp;|| 10&nbsp;||’</span>
                     </span>
                  
               </div>
            </div>
            
            <p>atra hemantahetukatiryagādyaśrayavyāpārasvarūpokteriyaṃ kālaheturnāma jātiḥ&nbsp;||</p>
            
            <div class="commentary">
               
               <p><b>gojāvikamiti</b>&nbsp;| ‘vibhāṣāvṛkṣamṛga 2|4|12’ ityādinā pākṣika ekavadbhāvaḥ&nbsp;| <b>atra hemanteti</b>&nbsp;| yadyapi tiryagāśrayeyaṃ jātiḥ tathāpi hetoradhikasya praveśātpṛthagbhāvaḥ&nbsp;| saṃkarastu
                  na duṣyati&nbsp;||
               </p>
               
            </div> 
            
            <p>śaktiryathā—</p>
            
            <div class="lg">
               <div class="udāharaṇa">
                  <span class="l">‘badhnannaṅa‍geṣu romāñcaṃ kurvanmanasi nirvṛtim&nbsp;|</span>
                  <span class="l">netre nimīlayanneṣa priyāsparśaḥ pravartate&nbsp;|| 11&nbsp;||’</span>
                  
               </div>
            </div>
            
            <p>atra romāñcabandhādiṣu priyāsparśapravṛtternimittasyoktatvādiyaṃ śaktiheturnāma jātiḥ&nbsp;||</p>
            
            <div class="commentary">
               
               <p><b>romāñcabandhādiṣviti</b>&nbsp;| badhnannityādau śatṛpratyayena kartābhidhīyate&nbsp;| sa ca sāmānādhikaraṇyātsparśa
                  eva&nbsp;| sparśatvāviśeṣe tu śaktireva prayojikā vācyetyarthaḥ&nbsp;||
               </p>
               
            </div> 
            
            <p>sādhanaheturyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘upanihitahalīśāsārgaladvāramārā-</span>
                     <span class="seg">tparicakitapurandhrīsāritābhyarṇabhāṇḍam&nbsp;|</span>
                     </span>
                  <span class="l">
                     <span class="seg">pavanarayatiraścīrvāridhārāḥ pratīccha-</span>
                     <span class="seg">nviśati valitaśṛṅa‍gaḥ pāmarāgāramukṣā&nbsp;|| 12&nbsp;||’</span>
                     </span>
                  
               </div>
            </div>
            
            <p>atra jāyamānakriyāhetubhūtayoḥ kartṛkarmaṇoḥ sādhanayoḥ svarūpavarṇanādayaṃ sādhanaheturnāma
               jātibhedaḥ&nbsp;||
            </p>
            
            <div class="commentary">
               
               <p><b>upanihiteti</b>&nbsp;| agāradvārasya halīśāvaruddhatayā duṣpraveśatvamata eva bahiściraṃ vilambāt pratyeṣaṇaveśanayorvartamānatā&nbsp;|
                  upalakṣaṇaṃ cedam&nbsp;| tena karaṇādayo 'pyudāhāryāḥ&nbsp;||
               </p>
               
               <p>pakṣe svabhāvaparyavasānamastīti jāteḥ kiṃcidapakṛṣṭāṃ vibhāvanāṃ vibhāvayitumāha—</p>
               
            </div> 
            ﻿<span class="pageinfo">[page 318]</span>
            
            <div class="lg">
               <div class="kārikā">
                  <span class="l">prasiddhahetuvyāvṛttyā yatkiṃcitkāraṇāntaram&nbsp;|</span>
                  <span class="l">yatra svābhāvikaṃ vāpi vibhāvyaṃ sā vibhāvanā&nbsp;|| 9&nbsp;||</span>
                  
               </div>
            </div> 
            
            <div class="lg">
               <div class="kārikā">
                  <span class="l">śuddhā citrā vicitrā ca vividhā sā nigadyate&nbsp;|</span>
                  <span class="l">śuddhā yatraikamuddiś‍ya hetureko nivartate&nbsp;|| 10&nbsp;||</span>
                  
               </div>
            </div> 
            
            <div class="commentary">
               
               <p><b>prasiddheti</b>&nbsp;| prasiddhasparśahetorvibhāvyatayā prasiddhagrahaṇaṃ niyamena tadbhāvāpattimūlatvaṃ
                  cāsyāstena virodhaḥ&nbsp;| tathā hi ‘ṇamaha avaṭṭhiatuṅa‍ga—’ ityādau vardhanajanyamanyadeva
                  tuṅa‍gatvamanyacca pārameśvaramājānikamiti tayorabhedādhyavasāyaḥ&nbsp;| eta-
                  devābhisaṃdhāya kāś‍mīrakairatiśayoktirasyā mūlamuktā&nbsp;| yaditi nipāto yatrārthe&nbsp;|
                  yadyapi kāraṇābhāve 'pi kāryotpattirityeva lakṣaṇaṃ tathāpi mahāsaṃjñākaraṇaprayojanaṃ
                  kimityāśaṅa‍kāyāṃ dvayaṃ vibhāvyamāha&nbsp;| tadayamatra saṃkṣepaḥ—yathoktā tāvadvibhāvanā&nbsp;|
                  sā dvayī&nbsp;| kāraṇāntaraparyavasitā, svabhāvaparyavasitā ceti&nbsp;||
               </p>
               
               <p>pratyekaṃ ca śuddhādibhedātṣọdhā saṃpadyata ityetāvataiva vibhāvanā śarīraniṣpatteḥ&nbsp;|
                  yathā varṇo varṇena karambitaṃ citraṃ tathā vibhāvanāpi vibhāvanayā tādṛśī citretyāha—
               </p>
               
            </div> 
            
            <div class="lg">
               <div class="kārikā">
                  <span class="l">aneko yatra sā citrā vicitrā yatra tāṃ prati&nbsp;|</span>
                  <span class="l">tayānyayā vā gīrbhaṅa‍gyā viśeṣaḥ kaściducyate&nbsp;|| 11&nbsp;||</span>
                  
               </div>
            </div> 
            
            <div class="commentary">
               
               <p><b>aneka iti</b>&nbsp;| yathā ca svarūpasaṃpādakātiriktaviśeṣapraveśādvicitrāḥ sragdāmādayastatheyamapīti
                  darśayati—<b>vicitrā yatreti</b>&nbsp;| tāṃ vibhāvanām&nbsp;| tayā vibhāvanayā&nbsp;| anyayeti alaṃkārāntararūpayā&nbsp;||
               </p>
            </div> 
            
            <p>tatra kāraṇāntaravibhāvanāyāṃ śuddhā yathā—</p>
            
            <div class="lg">
               <div class="udāharaṇa">
                  <span class="l">‘apītakṣībakādambamasaṃsṛṣṭāmalāmbaram&nbsp;|</span>
                  <span class="l">aprasāditasūkṣmāmbu jagadāsīnmanoharam&nbsp;|| 13&nbsp;||’</span>
                  
               </div>
            </div>
            
            <p>atraikaikaṃ kādambādikamuddiś‍ya kṣībatādeḥ pītatvādirekaikaḥ prasiddhaheturvyāvartate&nbsp;|
               hetvantaraṃ ca śaratprabhāvo vibhāvyate&nbsp;| seyaṃ śuddhā nāma kāraṇavibhāvanāyāṃ bibhāvanā&nbsp;||
            </p>
            
            <div class="commentary">
               
               <p>pītaṃ pānam&nbsp;| sūkṣmaṃ nirmalam&nbsp;| <b>śaratprabhāva iti</b>&nbsp;| prastāvaucitībhyāmabhivyaktaḥ&nbsp;||
               </p>
               
            </div> 
            ﻿<span class="pageinfo">[page 319]</span>
            
            <p>svābhāvikatvavibhāvanāyāṃ śuddhā yathā—</p>
            
            <div class="lg">
               <div class="udāharaṇa">
                  <span class="l">‘anañjitāsitā dṛṣṭirbhrūranāvarjitā natā&nbsp;|</span>
                  <span class="l">arañjitāruṇaścāyamadharastava sundari&nbsp;|| 14&nbsp;||’</span>
                  
               </div>
            </div>
            
            <p>atraikaikaṃ dṛṣṭyādikamuddiś‍yāsitatvāderanañjitatvādirekaiko heturvyā vartyate&nbsp;|
               svābhāvikatvaṃ cāsitatvādi dṛṣṭyādervibhāvyate&nbsp;| seyaṃ śuddhā nāma svābhāvikavibhāvanāyāṃ
               vibhāvanā&nbsp;||
            </p>
            
            <p>kāraṇāntaravibhāvanāyāṃ citrā yathā—</p>
            
            <div class="lg">
               <div class="udāharaṇa">
                  <span class="l">‘asaṃbhṛtaṃ maṇḍanamaṅa‍gyaṣṭeranāsavākhyaṃ karaṇaṃ madasya&nbsp;|</span>
                  <span class="l">kāmasya puṣpavyatiriktamastraṃ bālyātparaṃ sātha vayaḥ prapede 15’</span>
                  
               </div>
            </div>
            
            <p>atraikameva vayolakṣaṇaṃ padārthamuddiś‍yāpyaneko maṇḍanādeḥ prasiddho hetuḥ saṃbhṛtatvādirvyāvartyate&nbsp;|
               kāraṇāntaraṃ ca stanodbhedadhātūpacayalāvaṇyalakṣmīlābhādirvibhāvyate&nbsp;| seyaṃ citrā
               nāma kāraṇāntaravibhāvanā&nbsp;||
            </p>
            
            <div class="commentary">
               <p><b>asaṃbhṛtamiti</b>&nbsp;| nanu maṇḍanasya saṃbharaṇapūrvakatayā prasiddherastu vibhāvanā&nbsp;| ‘anāsavākhyaṃ
                  karaṇaṃ madasya kāmasya puṣpavyatiriktamastram’ ityatra tu katham&nbsp;| tathāhi&nbsp;| karaṇamiti
                  karaṇe vā lyuṭra&nbsp;| ādye madasya karaṇamāsavo vayastu tato bhinnamiti kadācivdyatirekaḥ
                  syānnatu vibhāvanā&nbsp;| dvitīye 'pi vayo madasya kriyā āsavanāmnī na bhavatīti na saṃgatam&nbsp;|
                  evaṃ puṣpavyatiriktamastramityatrāpi vikalpya yathāyathaṃ dūṣaṇaṃ vācyam&nbsp;| tatkathametat&nbsp;|
                  ucyate&nbsp;| karaṇaṃ kriyā āsavamākhyātītyāsavākhyam&nbsp;| stryākhyavatpratyayavidhiḥ&nbsp;| na
                  tathābhūtamanāsavākhyam&nbsp;| hetutayā na kvacidāsavabodhakṣamam&nbsp;| tathā hetupratiṣedha
                  eva bhaṅa‍gyā darśito bhavati&nbsp;| astramapi kriyārūpaṃ tatpuṣpavyatiriktaṃ puṣpacyutaṃ
                  vinā puṣpebhya iti pūrvavadunneyam&nbsp;| stanodbhedetyādau nārthasaṃdehaḥ&nbsp;||
               </p>
            </div> 
            
            <p>saiva svābhāvikatvavibhāvanāyāṃ yathā—</p>
            
            <div class="lg">
               <div class="udāharaṇa">
                  <span class="l">‘ṇamaha avaṭṭhiatuṅa‌‍gaṃ avisāria visyaaaṇoṇaaaṃ gahiram&nbsp;|</span>
                  <span class="l">appalahuaparisaṇhaṃ aṇṇāaparamatthapāaṃḍa mahumahaṇam&nbsp;|| 16&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[namata avasthitatuṅa‍gamavisāritāvistṛtamanavanatagabhīram&nbsp;|</span>
                  <span class="l">apralaghumapariślakṣṇamajñātaparamārthapāradaṃ madhumathanam&nbsp;||]</span>
                  
               </div>
            </div>
            ﻿<span class="pageinfo">[page 320]</span>
            
            <p>atraikameva madhumathanamuddiś‍yānekastuṅa‍gatvādeḥ pravṛddhatvādiḥ prasiddho heturvyāvartyate&nbsp;|
               svābhāvikatvaṃ ca taṃ pratyeṣāṃ vibhāvyate&nbsp;| seyaṃ citrā nāma svābhāvikatvavibhāvanāyāṃ
               vibhāvanā&nbsp;||
            </p>
            
            <p>tathaiva gīrbhaṅa‍gyā vicitrā yathā—</p>
            
            <div class="lg">
               <div class="udāharaṇa">
                  <span class="l">‘vakraṃ nisargasurabhi vapuravyājasundaram&nbsp;|</span>
                  <span class="l">akāraṇaripustasyā nirnimittaṃ suhṛcca me&nbsp;|| 17&nbsp;||’</span>
                  
               </div>
            </div>
            
            <p>atrottarayorvirahasamāgamādikāraṇāntaravibhāvanayoḥ svābhāvikībhyāṃ prāgvibhāvanābhyāṃ
               yathāsaṃkhyaṃ viśeṣa uktaṃ&nbsp;| seyaṃ vibhāvanayaiva vibhāvanāyāṃ viśeṣoktestayaiva gīrbhaṅa‍gyā
               vicitrā nāma vibhāvanā bhavati&nbsp;||
            </p>
            
            <div class="commentary">
               <p><b>vakraṃ nisargasurabhīti</b>&nbsp;| tasyā yathokte vakravapuṣī mamākāraṇaripurnirnimittaṃ suhṛccetyanvayo vivakṣitapratītilābhācca
                  nārthāntaraikavācakatvalakṣaṇo doṣaḥ&nbsp;| <b>yathāsaṃkhyamiti</b>&nbsp;| tayorapyekaikaṃ prati saṃpādanalakṣaṇaviśeṣārpaṇakṣamatvāt&nbsp;||
               </p>
            </div> 
            
            <p>saivānyayā gīrbhaṅa‍gyā yathā—</p>
            
            <div class="lg">
               <div class="udāharaṇa">
                  <span class="l">‘vanecarāṇāṃ vanitāsakhānāṃ darīgṛhotsaṅa‍ganiṣaktabhāsaḥ&nbsp;|</span>
                  <span class="l">bhavanti yatrauṣadhayo rajanyāmatailapūrāḥ suratapradīpāḥ&nbsp;|| 18&nbsp;||’</span>
                  
               </div>
            </div>
            
            <p>atrātailapūrāḥ suratapradīpā iti svābhāvikatvavibhāvanāyāṃ śeṣapadārthairavibhāvanārūpairviśeṣa
               uktaḥ&nbsp;| seyamanyayā gīrbhaṅa‍gyā vicitrā nāma vibhāvanā bhavati&nbsp;||
            </p>
            
            <div class="commentary">
               <p><b>śeṣapadārthairiti</b>&nbsp;| vanitāsakhatvādibhiḥ suratādyupapādakaiḥ&nbsp;||
               </p>
            </div> 
            
            <div class="lg">
               <div class="kārikā">
                  <span class="l">kriyāyāḥ kāraṇaṃ hetuḥ kārato jñāpakaśca saḥ&nbsp;|</span>
                  <span class="l">abhāvaścitrahetuśca caturvidha iheṣyate&nbsp;|| 12&nbsp;||</span>
                  
               </div>
            </div> 
            
            <div class="commentary">
               <p>hetupratiṣedho vibhāvanāyāmuktaḥ, atha hetureva ka ityapekṣāyāṃ hetulakṣaṇamāha—<b>kriyāyāḥ kāraṇaṃ heturiti</b>&nbsp;| upapattau kriyāyāmeva sarvasya nimittabhāvo nirūpyata ityabhisaṃdhāya kriyāyā ityuktamiti
                  kaścit&nbsp;| tadasat&nbsp;| dravyaguṇakriyā-﻿<span class="pageinfo">[page 321]</span>viṣaye hetuḥ kriyāmātraviṣayaśca kārakamiti prakīrṇapravṛttau vibhāgakaraṇātkriyāgrahaṇaṃ
                  ceha niṣphalaṃ syāt&nbsp;| tasmādyatra kriyāṃ pratyavadhibhāvo nirūpyate tatra dvayīgatirnimittatvamātravivakṣā
                  avastuvivakṣā vā, dvitīye 'pi kārakatvavivakṣā vā&nbsp;| ādye 'pyāśritāvadhibhāvasya vastvantaraparahetubhāvavivakṣā
                  avastutvavivakṣā vā&nbsp;| dvitīye 'pi kārakatvakriyānubandhivyāpāratvam&nbsp;| pradhānakriyānukūlakriyāntarasamāveśa
                  iti yāvat&nbsp;| taddvividhaṃ śabdābhihitam, atathābhūtaṃ ca&nbsp;| ādyaṃ kārakavibhakterviṣayaḥ,
                  dvitīyaṃ hetuvibhakteḥ&nbsp;| dvayamapi ca kriyāviṣayameva&nbsp;| ṣaṇṇāmapi kārakāṇāṃ kriyāghaṭitamūrtitvāt&nbsp;|
                  avastubhūtaṃ tu nimittamabhāvātmakatayā na vikriyate&nbsp;| vikārābhāvācca na kriyāviśiṣṭamatathābhāve&nbsp;|
                  na ca kārakamiti tṛtīya eva prakāraḥ prasiddhakāryakāraṇabhāvaviparyāsenopanibadhyamāno
                  heturāścaryakāritayā citra āropitamapi ca hetutvaṃ hetutvameveti bhavati caturthaḥ
                  prakāraḥ&nbsp;| bahirasaṃbhāvyamānasyāpi kavipratibhāsaṃrambhotthāpyatayā camatkāraviśeṣārpaṇādakṣuṇṇaivālaṃkāratā&nbsp;|
                  yadāha—‘ko hi pratītimātrakāvye vastusthitiṃ bhāvayet’ iti&nbsp;| tadetatsarvamabhisaṃdhāya
                  vibhāgamāha—<b>kāraka ityādi</b>&nbsp;||
               </p>
            </div>
            
            <div class="lg">
               <div class="kārikā">
                  <span class="l">yaḥ pravṛttiṃ nivṛttiṃ ca prayuktiṃ cāntarā viśan&nbsp;|</span>
                  <span class="l">udāsīno 'pi vā kuryātkārakaṃ tatpracakṣate&nbsp;|| 13&nbsp;||</span>
                  
               </div>
            </div> 
            
            <div class="commentary">
               <p>asataḥ sattā pravṛttiḥ&nbsp;| sato 'pagamo nivṛttiḥ&nbsp;| pravartamānasya pravartanā prayuktiḥ&nbsp;|
                  antarā viśannupāttayuktiḥ&nbsp;| udāsīno 'tathābhūtaḥ&nbsp;| tena kārakasya ṣaṭū prakārāḥ&nbsp;||
               </p>
            </div>
            
            <p>teṣu pravartakaḥ kriyāviṣṭo yathā—</p>
            
            <div class="lg">
               <div class="udāharaṇa">
                  <span class="l">‘ayamāndolitaprauḍhacandanadrumapallavaḥ&nbsp;|</span>
                  <span class="l">utpādayati sarvasya prītiṃ malayamārutaḥ&nbsp;|| 19&nbsp;||’</span>
                  
               </div>
            </div>
            
            <p>so 'yaṃ yathokto malayamārutaḥ prītyutpādanakriyāsamāveśātpravartako nāma kārakahetubhedaḥ&nbsp;||</p>
            
            <p>sa eva kriyānāviṣṭo yathā—</p>
            
            <div class="lg">
               <div class="udāharaṇa">
                  <span class="l">‘tasya rājñaḥ prabhāveṇa tadudyānāni jajñire&nbsp;|</span>
                  <span class="l">ārdrāṃśukapravālānāmāspadaṃ suraśākhinām&nbsp;|| 20&nbsp;||’</span>
                  
               </div>
            </div>
            ﻿<span class="pageinfo">[page 322]</span>
            
            <p>atra prabhāvaḥ kriyāyāmaniviśamāna eva hetau tṛtīyāṃ pravartayati na kartarīti kriyāyāmanāviṣṭakārakahetubhedaḥ&nbsp;||</p>
            
            <div class="commentary">
               <p>tasya rājñaḥ prabhāvenetyatra sadapi kartṛtvamavivakṣitaṃ, ato hetumātravivakṣāyāṃ
                  pākṣikī tṛtīyā bhavatītyāha—<b>hetau tṛtīyāyāmiti</b>&nbsp;| karaṇabhāvastvasaṃbhāvita eva prabhāvamātrasya vyabhicārāt&nbsp;||
               </p>
               
            </div> 
            
            <p>nivartakaḥ kriyāviṣṭo yathā—</p>
            
            <div class="lg">
               <div class="udāharaṇa">
                  <span class="l">‘candanāraṇyamādhūya spṛṣṭ‍vā malayanirjharān&nbsp;|</span>
                  <span class="l">pathikānāṃ pramāthāya pavano 'yamupasthitaḥ&nbsp;|| 21&nbsp;||’</span>
                  
               </div>
            </div>
            
            <p>atraivaṃvidhasya pavanasya pathikapramāthasādhanakriyāyāṃ kartṛtvenāveśānnivartako
               nāmāyamāviṣṭakriyaḥ kārakahetubhedaḥ&nbsp;||
            </p>
            
            <div class="commentary">
               <p>pramāthasādhanakriyāyāṃ kartṛtveneti niṣṭhāpratyayenopātteneti bhāvaḥ&nbsp;||</p>
            </div> 
            
            <p>sa eva kriyānāviṣṭo yathā—</p>
            
            <div class="lg">
               <div class="udāharaṇa">
                  <span class="l">‘prajāgarātkhilībhūtastasyāḥ svapnasamāgamaḥ&nbsp;|</span>
                  <span class="l">bāṣpastu na dadātyenāṃ draṣṭuṃ citragatāmapi&nbsp;|| 22&nbsp;||’</span>
                  
               </div>
            </div>
            
            <p>atra samāgamanivṛttāvaniviśamānaḥ prajāgarastṛtīyārthe pañcamīṃ prayojayati&nbsp;| bāṣpaḥ
               punardānakriyāveśāddarśanakriyāyāmanāviśankarmasaṃbandhāttāmapradhānabhāvena copagṛhṇātītyanāviṣṭakriyo
               nāma nivartako 'yaṃ kārakahetubhedaḥ&nbsp;||
            </p>
            
            <div class="commentary">
               <p>khilībhāvo nivṛttiḥ&nbsp;| <b>tṛtīyārtha iti</b>&nbsp;| hetāvavadhitvāpratīterapādānabhāvena saṃbhāvitaḥ&nbsp;| <b>dānakriyeti</b>&nbsp;| syādatra darśanakriyāsamāveśo yadi dānakriyāveśaḥ syāt&nbsp;| sa eva tu nāsti nañā niṣedhādityarthaḥ&nbsp;||
               </p>
            </div> 
            
            <p>prayojakaḥ kriyāviṣṭo yathā—</p>
            
            <div class="lg">
               <div class="udāharaṇa">
                  <span class="l">‘tasmiñjīvati durdharṣe hatamapyahataṃ balam&nbsp;|</span>
                  <span class="l">hanūmatyujjhitaprāṇe jīvanto 'pi mṛtā vayam&nbsp;|| 23&nbsp;||’</span>
                  
               </div>
            </div>
            ﻿<span class="pageinfo">[page 323]</span>
            
            <p>atra balapratyujjīvanamaraṇakriyayoḥ saptamīvācyanaimittikādhikaraṇakārakabhāvena
               hanūmānāviśanprayojako bhavatīti kriyāviṣṭo 'yaṃ prayojako nāma kārakahetubhedaḥ&nbsp;||
            </p>
            
            <div class="commentary">
               <p><b>tasmiñjīvatīti</b>&nbsp;| jīvanamaraṇayorbalasyaiva svātantryaṃ hanūmānprayojayati&nbsp;| prayojakatā cāsya (te
                  eva) jīvatyujjhitaprāṇe iti padābhyāmupāttā&nbsp;| katabhatkārakamidaṃ bhavatītyāha—<b>saptamīvācyeti</b>&nbsp;| nanu ca—‘aṅa‍gulyagre madakalaghaṭāndarśayantīva dhūrtā’ ityādau kālpanikādāvapi
                  saptamībhāvātkathaṃ kārakatetyata āha—<b>naimittiketi</b>&nbsp;| anyasyāsaṃbhavāditi bhāvaḥ&nbsp;||
               </p>
            </div>
            
            <p>sa eva kriyānāviṣṭo yathā—</p>
            
            <div class="lg">
               <div class="udāharaṇa">
                  <span class="l">‘mānayogyāṃ karomīti priyasthānasthitāṃ sakhīm&nbsp;|</span>
                  <span class="l">bālā bhrūbhaṅa‍gajihmākṣī paś‍yati sphuritādharā&nbsp;|| 24&nbsp;||’</span>
                  
               </div>
            </div>
            
            <p>atra mānābhyāsakriyāyā bhrūbhaṅa‍gajihmākṣiprekṣaṇādirūpāyā ātmanyevātmanaḥ samāveśo
               na bhavatīti kriyānāviṣṭo 'yamiti śabdābhidheyaprayojako nāma kārakahetubhedaḥ&nbsp;||
            </p>
            
            <div class="commentary">
               <p><b>mānayogyāmiti</b>&nbsp;| bhrūbhaṅa‍gajihmākṣisphuritādharādiprekṣaṇārūpāyāṃ mānābhyāsakriyāyāmapi bālāyāḥ
                  svātantryaṃ, tādṛśīṃ tu tāmiti śabdanirdeś‍yo 'bhiprāyaviśeṣaḥ prayuṅa‍kte&nbsp;| tasya
                  tu na kriyāntaramupāttam&nbsp;| upāttāyāstu mānakriyāyāḥ svātmani samāveśo 'nupapannaḥ&nbsp;|
                  abhiprāyo 'pi hi vyāpārapracayarūpakriyāntarbhūta eva&nbsp;| yadāha <b>mahābhāṣyakāraḥ</b>—‘yat kiṃcittadabhisaṃdhipūrvakaṃ preṣaṇamadhyeṣaṇaṃ vā tatsarvaṃ pacyartha’ iti&nbsp;|
                  smaraṇādikaṃ cāsya vyāpāraḥ saṃbhavatītyato nākārakatvaṃ vācyam&nbsp;| tadetadabhisaṃdhāyāha—<b>ātmanyevātmana iti</b>&nbsp;||
               </p>
            </div> 
            
            <div class="lg">
               <div class="kārikā">
                  <span class="l">dvitīyā ca tṛtīyā ca caturthī saptamī ca yam&nbsp;|</span>
                  <span class="l">kriyānāviṣṭamācaṣṭe lakṣaṇaṃ jñāpakaśca saḥ&nbsp;|| 14&nbsp;||</span>
                  
               </div>
            </div> 
            
            <p>sa dvitīyāvācyo yathā—</p>
            
            <div class="lg">
               <div class="udāharaṇa">
                  <span class="l">‘tāṃ pratyabhivyaktamanorathānāṃ mahīpatīnāṃ praṇayāgradūtyaḥ&nbsp;|</span>
                  <span class="l">pravālaśobhā iva pādapānāṃ śṛṅa‍gāraceṣṭā vividhā babhūvuḥ&nbsp;|| 25&nbsp;||</span>
                  
               </div>
            </div>
            ﻿<span class="pageinfo">[page 324]</span>
            
            <p>atra kriyānāviṣṭatayaivendumatyāṃ mahīpatīnāṃ śṛṅa‍gāraceṣṭā bhavantyo lakṣyante&nbsp;|
               so 'yaṃ lakṣaṇahetuḥ pratinā yoge dvitīyāmutpādayati&nbsp;||
            </p>
            
            <div class="commentary">
               <p>iha pañcaiva lakṣaṇe vibhaktayo vihitāḥ&nbsp;| tadyathā&nbsp;| ‘anurlakṣaṇe 1|4|84’, ‘lakṣaṇetthaṃbhūta
                  1|4|90’ ityādinā karmasaṃjñāṃ vidhāya ‘karmapravacanīyayukte 2|3|8’ iti dvitīyā&nbsp;|
                  ‘yenāṅa‍gavikāraḥ 2|3|20’, ‘itthaṃbhūtalakṣaṇe 2|3|21’ ityetābhyāṃ tṛtīyā&nbsp;| ‘utpātena
                  jñāpite ca 1|4|44 vā.’ iti caturthī&nbsp;| ‘yasya ca bhāvena bhāvalakṣaṇam 2|3|37’ iti
                  saptamī&nbsp;| ‘ṣaṣṭhī cānādare 2|3|38’ iti ṣaṣṭhī&nbsp;| tadetadāha—<b>dvitīyā ceti</b>&nbsp;| ṣaṣṭhīmagre vakṣyati&nbsp;| ‘ṣaṣṭhī cānādare 2|3|38’ iti sūtre cakārasya samucceyatayā
                  na pradhānā seti nātra tulyakakṣatayā gaṇitā&nbsp;| kriyānāviṣṭaṃ svavyāpāraśūnyaṃ taṭasthameva
                  yavdyāpriyate, tena kārakādbhedaḥ&nbsp;| atra hi kriyānāviṣṭasyaiva indumatyāmitīndumatīmālambanavibhāvīkṛtya
                  (vidhīya)mānāḥ śṛṅa‍gāraceṣṭāstayaivāvacchidyante, tadavasthā eva ca lakṣyante, tato
                  bhavati hetutvaṃ lakṣaṇatvamavadhitvaṃ ceti&nbsp;| nanu kathamatra dvitīyā, yāvatā hetutvāttṛtīyayā
                  bhavitavyamityata āha—<b>dvitīyāmiti</b>&nbsp;| nāprāptāyāṃ tṛtīyāyāmiyaṃ vidhīyamānā balavatī tāṃ bādhata ityarthaḥ&nbsp;||
               </p>
            </div> 
            
            <p>tṛtīyāvācyamitthaṃbhūtalakṣaṇaṃ yathā—</p>
            
            <div class="lg">
               <div class="udāharaṇa">
                  <span class="l">‘kaṇṭhekālaḥ karasthena kapālenenduśekharaḥ&nbsp;|</span>
                  <span class="l">jaṭābhiḥ snigdhatāmrābhirāvirāsīdvṛṣadhvajaḥ&nbsp;|| 26&nbsp;||</span>
                  
               </div>
            </div>
            
            <p>atra kaṇṭhekāla ityādīni kriyāyāmaniviśamānānyeva vṛṣadhvajaṃ jñāpayanti yathā jaṭābhistāpasa
               iti&nbsp;||
            </p>
            
            <div class="commentary">
               <p><b>kaṇṭhekāla ityādīnīti</b>&nbsp;| yadyapi kapālena jaṭābhirityevodāharaṇaṃ tathāpi prasaṅa‍gāditaravdyākhyānaṃ jñāpakatvam&nbsp;|
                  ubhayatrāpi tulyavibhaktivācyatāyāṃ tu viśeṣaḥ&nbsp;| tenānyo 'pyevaṃjātīyo lakṣaṇaprakāraḥ
                  svayamūhanīya ityuktaṃ bhavati, yadvakṣyati ‘upalakṣaṇaṃ caitat’ ityādinā&nbsp;| uktameva
                  prasiddhodāharaṇena draḍhayati—<b>yathā jaṭābhiriti</b>&nbsp;| yathāhītthaṃbhūtasya tenaiva prakāreṇa prakāravato lakṣaṇaṃ jaṭā bhavanti tathehāpi
                  kapālādikamiti bhāvaḥ&nbsp;||
               </p>
            </div> 
            
            <p>tṛtīyāvācya evāṅa‍gavikāralakṣaṇaṃ yathā—</p>
            
            <div class="lg">
               <div class="udāharaṇa">
                  <span class="l">‘sa bāla āsīdvapuṣā caturbhujo mukhena pūrṇendunibhastrilocanaḥ&nbsp;|</span>
                  <span class="l">yuvā karākrāntamahībhṛduccakairasaṃśayaṃ saṃprati tejasā raviḥ&nbsp;|| 27’</span>
                  
               </div>
            </div>
            ﻿<span class="pageinfo">[page 325]</span>
            
            <p>atra vapuṣā caturbhujo mukhena trilocanastejasā ravirityaṅa‍gavikārairaṅa‍gino vikṛtirlakṣyate
               yathākṣṇā kāṇa iti&nbsp;||
            </p>
            
            <div class="commentary">
               <p><b>tṛtīyāvācya eveti</b>&nbsp;| sūtre 'ṅa‍gapadenāṅa‍gī lakṣyate&nbsp;| tasya ca saṃbandhiniyamādaṅa‍gavācinastṛtīyā
                  bhavati&nbsp;| aṅa‍gaṃ ca dvividhamājānikamaupacārikaṃ ca dvayamapīha vivakṣitaṃ vikārādikaṃ
                  cetthaṃbhūtalakṣaṇamevedam&nbsp;| ata eva sūtrakramo nāddata ityāśayavānvyācaṣṭe—<b>atra vapuṣeti</b>&nbsp;| vikṛtiravasthāntaraprāptiḥ&nbsp;||
               </p>
            </div> 
            
            <p>caturthīvācyamutpātalakṣaṇaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘gonāsāya niyojitāgadarajāḥ sarpāya baddhauṣadhiḥ</span>
                     <span class="seg">kaṇṭhasthāya viṣāya vīryamahite pāṇau maṇīnbibhratī&nbsp;|</span>
                     </span>
                  <span class="l">
                     <span class="seg">bharturbhūtagaṇāya gotrajaratīnirdiṣṭamantrākṣarā</span>
                     <span class="seg">rakṣatvadrisutā vivāhasamaye prītā ca bhītā ca vaḥ&nbsp;|| 28&nbsp;||’</span>
                     </span>
                  
               </div>
            </div>
            
            <p>atra gauryā vivāhamaṅa‍galānaucityenotpātarūpairagadarajoniyogādibhirbhagavadgatā
               gonāsādayo jñāpyante, yathā vātāya kapilā vidyuditi&nbsp;| tataścotpātena jñāpiteceti saṃbandhasyobhayaniṣṭhatvāttādarthya
               iva lakṣyavācinaścaturthī na lakṣaṇavācinaḥ&nbsp;| tṛtīyāviṣayāpahārādekayaiva ca vibhaktyobhayagatasyāpi
               saṃbandhasya rājñaḥ puruṣa itivaduktatvāttṛtīyāpi na bhavati&nbsp;||
            </p>
            
            <div class="commentary">
               <p><b>gonāsāyeti</b>&nbsp;| nanūtpātenāviṣṭena yajjñāpyate tatra caturthīti lakṣaṇamevāsyā vācyaṃ pratibhāti,
                  naitat&nbsp;| lakṣyalakṣaṇabhāvo 'sāvabhidhīyate na tu lakṣye . . . . .&nbsp;| tataśca yato
                  vidhīyate tasya lakṣaṇīyatāmarthāditarasya lakṣaṇatāṃ bodhayatīti&nbsp;| agadarajaḥprabhṛtayastu
                  kathamamaṅa‍galarūpā ityavaśiṣyate&nbsp;| tatrāha—<b>atra gauryā ityādi</b>&nbsp;| nanu tathāpi lakṣaṇavācina eva caturthīti kathamavasitabhityata āha—<b>tataśceti</b>&nbsp;| yathā tādarthyasyobhayaniṣṭhatve 'pi kaṅa‍kaṇāya kanakamityatra kāryavācina eva
                  caturthī na tu kāraṇavācinaḥ, tathehāpi saṃbandhasyobhayāśrayatve 'pi lakṣyavācina
                  eva caturthī natu lakṣaṇavācina ityarthaḥ&nbsp;| tarhi tṛtīyā kathaṃ na bhavatītyata āha—<b>ekayaiva ceti</b>&nbsp;| saṃbandhasya saṃbandhināveva viśeṣastena lakṣaṇamapi caturthyeva pratipādayatyata
                  āha—uktārthatvātkathaṃ tṛtīyā na bhavatīti śuddhaprātipadikārthābhidhāne prathameti
                  bhāvaḥ&nbsp;||
               </p>
            </div> 
            ﻿<span class="pageinfo">[page 326]</span>
            
            <p>saptamīvācyaṃ bhāvalakṣaṇaṃ yathā—</p>
            
            <div class="lg">
               <div class="udāharaṇa">
                  <span class="l">‘iti śāsati senānyāṃ gacchatastānanekadhā&nbsp;|</span>
                  <span class="l">niṣidhya hasatā kiṃcittasthe tatrāndhakāriṇā&nbsp;|| 29&nbsp;||’</span>
                  
               </div>
            </div>
            
            <p>atra senānyaḥ palāyamānagaṇānuśāsanakriyayāndhakāreḥ svaprakāśanakriyā lakṣyate yathā—‘goṣu
               duhyamānāsu gataḥ’ iti&nbsp;| upalakṣaṇaṃ caitat&nbsp;| tenānyadapi bhāvalakṣaṇaṃ śatrādyabhidheyamupalakṣyate,
               yathātraiva hasatā tasthe iti&nbsp;||
            </p>
            
            <div class="commentary">
               <p>‘yasya ca bhāvena bhāvalakṣaṇam 2|3|37’ ityasya sūtrasyārthastu yasya vastuno bhāvena
                  kriyayā vastvantarasya bhāvaḥ kriyā lakṣyate tadvacanātsaptamītyata āha—<b>atra senānya iti</b>&nbsp;| hasatā tastha iti lakṣaṇe śatṛvidhiḥ ‘lakṣaṇahetvoḥ kriyāyāḥ 3|2|126’ iti sūtraṇāt&nbsp;||
               </p>
            </div> 
            
            <p>yathā vā—</p>
            
            <div class="lg">
               <div class="udāharaṇa">
                  <span class="l">‘yajvabhiḥ saṃbhṛtaṃ havyaṃ vitateṣvadhvareṣu saḥ&nbsp;|</span>
                  <span class="l">jātavedomukhānmāyī miṣatāmācchinatti naḥ&nbsp;|| 30&nbsp;||’</span>
                  
               </div>
            </div>
            
            <p>ityanādaropādhike bhāvalakṣaṇe ṣaṣṭhyapi bhavatīti&nbsp;||</p>
            
            <div class="lg">
               <div class="kārikā">
                  <span class="l">abhāvaḥ prāgabhāvādibhedeneha caturvidhaḥ&nbsp;|</span>
                  <span class="l">ghaṭābhāvādibhedāttu tasya saṃkhyā na vidyate&nbsp;|| 15&nbsp;||</span>
                  
               </div>
            </div> 
            
            <div class="commentary">
               <p>abhāvasāmānyamabhāvapramāṇanirūpaṇaprastāve ‘asattāyāḥ padārthānām’ ityanena vakṣyati&nbsp;|
                  tenātra sāmānyalakṣaṇaṃ na kṛtavān&nbsp;| sa dvividhastādātmyapratiyogikaḥ, saṃsargapratiyogikaśca&nbsp;|
                  dvitīyastridhā prāk‌pradhvaṃsātyantābhāvabhedāt&nbsp;| tadāha—<b>prāgabhāvāditi</b>&nbsp;| nanu na prāgabhāvādireko 'sti pratiyogibhedena bhedādityata āha—<b>ghaṭābhāvādīti</b>&nbsp;| anena rūpeṇa saṃkhyā nāstyeva&nbsp;| sāmānyaṃ tu prāgabhāvatvādikamāśritya cāturvidhyam,
                  so 'yaṃ tuśabdasyārthaḥ&nbsp;||
               </p>
            </div> 
            
            <p>teṣu prāgabhāvo yathā—</p>
            
            <div class="lg">
               <div class="udāharaṇa">
                  <span class="l">‘anabhyāsena vidyānāmasaṃsargeṇa dhīmatām&nbsp;|</span>
                  <span class="l">anigraheṇa cākṣāṇāṃ vyasanaṃ jāyate nṛṇām&nbsp;|| 31&nbsp;||’</span>
                  
               </div>
            </div>
            ﻿<span class="pageinfo">[page 327]</span>
            
            <p>atra vidyānabhyāsādeḥ prāgabhāvasya vyasanādikāraṇatvam&nbsp;||</p>
            
            <p>pradhvaṃsābhāvo yathā—</p>
            
            <div class="lg">
               <div class="udāharaṇa">
                  <span class="l">‘gataḥ kāmakathonmādo galito yauvanajvaraḥ&nbsp;|</span>
                  <span class="l">gato mohaścyutā tṛṣṇā kṛtaṃ puṇyāśrame manaḥ&nbsp;|| 32&nbsp;||’</span>
                  
               </div>
            </div>
            
            <p>atra kāmakathonmādagamanādeḥ pradhvaṃsābhāvasya puṇyāśramānusandhānakāraṇatvam&nbsp;||</p>
            
            <div class="commentary">
               <p><b>anabhyāseneti</b>&nbsp;| yāvadvidyāṃ nābhyasyanti tāvanna dhīmadbhiḥ saṃsṛjyante, yāvaccākṣāṇi na nigṛhṇanti
                  tāvavdyasanamiti vivakṣitam&nbsp;| tena nātyantābhāvasaṃkaraḥ&nbsp;| ārādhyāstvāhuḥ—‘śikṣāparasyāsya
                  ślokasyāpyanyaprayojanakatayā nātyantābhāvasaṃkaraḥ’ iti&nbsp;||
               </p>
            </div> 
            
            <p>itaretarābhāvo yathā—</p>
            
            <div class="lg">
               <div class="udāharaṇa">
                  <span class="l">‘vanānyamūni na gṛhāṇyetā nadyo na yoṣitaḥ&nbsp;|</span>
                  <span class="l">mṛgā ime na dāyādāstanme nandati mānasam&nbsp;|| 33&nbsp;||’</span>
                  
               </div>
            </div>
            
            <p>atra vanāni amūni na gṛhāṇītyāderitaretarābhāvasya manaḥpramodakāraṇatvam&nbsp;||</p>
            
            <div class="commentary">
               <p><b>vanānyamūnīti</b>&nbsp;| idamidaṃ na bhavatīti pratītisākṣika evānyonyābhāvaḥ&nbsp;| vaidharmyaṃ tu bhedākhyamalaṃkārāntaraṃ
                  kiṃciddharmamantarbhāvyaiva svarūpasyāpi bhedavyavahārapātratā&nbsp;||
               </p>
            </div>
            
            <p>atyantābhāvo yathā—</p>
            
            <div class="lg">
               <div class="udāharaṇa">
                  <span class="l">‘atyantamasadāryāṇāmanālocitaceṣṭitam&nbsp;|</span>
                  <span class="l">atasteṣu vivardhante nirvibandhā vibhūtayaḥ&nbsp;|| 34&nbsp;||’</span>
                  
               </div>
            </div>
            
            <p>atrānālocitaceṣṭitasyātyantābhāvo vibhūtīnāṃ nirvighnavṛddhihetuḥ&nbsp;| etenābhāvābhāvo
               'pi vyākhyātaḥ&nbsp;|
            </p>
            ﻿<span class="pageinfo">[page 328]</span>
            
            <p>atra prāgabhāvābhāvo yathā—</p>
            
            <div class="lg">
               <div class="udāharaṇa">
                  <span class="l">‘udyānasahakārāṇāmanudbhinnā na mañjarī&nbsp;|</span>
                  <span class="l">deyaḥ pathikanārīṇāṃ satilaḥ salilāñjaliḥ&nbsp;|| 35&nbsp;||’</span>
                  
               </div>
            </div>
            
            <p>atra vastuna utpādaḥ prāgabhāvābhāva ucyate&nbsp;| teneha sahakāramañjarīmudbhedasya pathikanārīṇāṃ
               maraṇe kāraṇatvam&nbsp;||
            </p>
            
            <div class="commentary">
               <p><b>vastuna utpāda iti</b>&nbsp;| bhāva evābhāvābhāvavyavahārabhūmiḥ&nbsp;| abhāvavyavahāraviṣayamātrasya ca vibhāgaḥ
                  kṛto 'sti&nbsp;| prāgabhāvādeḥ pradhvaṃsādirūpateti na nyūnatā vibhāgavākyasyāśaṅa‍kanīyā&nbsp;|
                  <b>teneti</b>&nbsp;| bhūtabhavyasamuccāraṇe bhūtaṃ bhavyāyeti nyāyānmañjarīṇāmudbhedasya kārakatālābho
                  'nyathā vākyabhede na kiṃcitsyāt&nbsp;| prāgabhāvātprāgabhāvābhāvabhaṅa‍gyā ca samastamañjarīsamudbhedena
                  vasantapraụdhidhvananātprakṛtavipralambhaḥ poṣaḥ&nbsp;||
               </p>
               
            </div> 
            
            <p>pradhvaṃsābhāvābhāvo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘pīnaśroṇi gabhīranābhi nibhṛtaṃ madhye bhṛśoccastanaṃ</span>
                     <span class="seg">pāyādvaḥ parirabdhamabdhiduhituḥ kāntena kāntaṃ vapuḥ&nbsp;|</span>
                     </span>
                  <span class="l">
                     <span class="seg">svāvāsānupaghātanirvṛtamanāstatkālamīladdṛśe</span>
                     <span class="seg">yasmai so 'cyutanābhipadmavasatirvedhāḥ śivaṃ dhyāyati&nbsp;|| 36&nbsp;||’</span>
                     </span>
                  
               </div>
            </div>
            
            <p>atra yathoktena vapuṣā yo 'yamāliṅa‍gane 'pi vidhinivāsanābhipaṅa‍kajānupaghātaḥ,
               sa iha vastuno 'vasthānameva pradhvaṃsābhāvābhāva ucyate&nbsp;| sa cehācyutanābhipaṅa‍kajanivāsino
               vidhermanonirvāṇakāraṇaṃ bhavati&nbsp;||
            </p>
            
            <div class="commentary">
               <p><b>pīnaśroṇīti</b>&nbsp;| nibhṛtaṃ durlakṣyam&nbsp;| abdhiduhitāpi sarvāṅa‍gīṇamāśleṣamabhilaṣati bhagavānapīti
                  kāntena kāntamityetābhyāmabhivyajyate&nbsp;| upalakṣaṇaṃ cedam&nbsp;| tādātmyātyantābhāvābhāvāvapyudāharaṇīyau&nbsp;|
                  yathā—‘avanirudakaṃ tejo vāyurnabhaḥ śaśibhāskarau puruṣa iti yatkecidbhinnā vadanti
                  tanūstava&nbsp;| tadanagha vacovaicitrībhirnirāvaraṇasya te vidadhati payaḥpūronmīlanmṛṣā
                  mihiropamām&nbsp;||’ atra bhinna ityanyonyābhāvamupanyasya nirāvaraṇasya mṛṣetyetābhyāṃ
                  niṣedhaḥ&nbsp;| yathā ca—‘na vidyate yadyapi sarvavāsanāguṇānubandhi pratibhānamadbhutam&nbsp;|
                  śrutena yatnena ca vāgu-﻿<span class="pageinfo">[page 329]</span>pāsitā dhruvaṃ karotyeva kamapyanugraham&nbsp;||' atra na vidyata ityatyantābhāvamupanyasya
                  kamapīti pratibhāsattābhidhānena pratiṣedhaḥ&nbsp;||
               </p>
            </div> 
            
            <div class="lg">
               <div class="kārikā">
                  <span class="l">vidūrakāryaḥ sahajaḥ kāryānantarajastathā&nbsp;|</span>
                  <span class="l">yukto na yukta ityevamasaṃkhyāścitrahetavaḥ&nbsp;|| 16&nbsp;||</span>
                  
               </div>
            </div> 
            
            <div class="lg">
               <div class="kārikā">
                  <span class="l">te 'mī prayogamārgeṣu gauṇavṛttivyapāśrayāḥ&nbsp;|</span>
                  <span class="l">kāryāḥ kāvyeṣu vaicitryaṃ tathā te kartumīśate&nbsp;|| 17&nbsp;||</span>
                  
               </div>
            </div> 
            
            <p>teṣu vidūrakāryo yathā—</p>
            
            <div class="lg">
               <div class="udāharaṇa">
                  <span class="l">‘anaśnuvānena yugopamānamalabdhamaurvīṃkiṇalāñchanena&nbsp;|</span>
                  <span class="l">aspṛṣṭakhaḍgatsaruṇāpi cāsīdrakṣāvatī tasya bhujena bhūmiḥ 37’</span>
                  
               </div>
            </div>
            
            <p>so 'yaṃ bālya eva navayauvanakāryakaraṇādvidūrakāryo nāma citrahetuḥ&nbsp;||</p>
            
            <div class="commentary">
               <p><b>vidūrakārya iti</b>&nbsp;| kālāntarabhāvyavasthāsaṃpādyaṃ prāgavasthāvata eva kāryamupajāyamānaṃ yatrocyate
                  sa vidūrakāryastacca kāryaṃ śaktiviśeṣādhīnamiti bālye 'pi prabhāvātiśayadarśanādbhujenaiva
                  rakṣā kṛteti gauṇavṛttivyapāśrayatā&nbsp;||
               </p>
            </div> 
            
            <p>sahajo yathā—</p>
            
            <div class="lg">
               <div class="udāharaṇa">
                  <span class="l">‘samameva samākrāntaṃ dvayaṃ dviradagāminā&nbsp;|</span>
                  <span class="l">tena siṃhāsanaṃ pitryamakhilaṃ cārimaṇḍalam&nbsp;|| 38&nbsp;||’</span>
                  
               </div>
            </div>
            
            <p>atra rājyābhiṣekaripumaṇḍalākramaṇayorhetuhetumadbhāvena satyapi paurvāparye kṣiprakāritvāttulyameva
               kāryakāraṇabhāvo vivakṣitastena sahajo nāmāyaṃ citrahetuḥ&nbsp;||
            </p>
            
            <div class="commentary">
               <p>sahajaḥ kārye sahotpattikatayā nibaddhaḥ&nbsp;| kāraṇaśaktiprakarṣātsamakālamiva kāryaṃ
                  pratibhāsate, tena hetuśaktiprakarṣābhivyaktiratra mūlam&nbsp;| ‘yadagre dadati yathā vā
                  kartumīśate’ iti&nbsp;| evamanantaraje 'pi kiṃ kāraṇaṃ pūrvamuta kāryamasti sa eva vyaṅa‍gyaḥ&nbsp;|
                  yukte 'pi kāraṇaguṇānuvidhāyi kāryamasadevāropyate na pramukteti tadeva viparītamiti
                  gauṇavṛttyāśrayatā&nbsp;||
               </p>
            </div> 
            ﻿<span class="pageinfo">[page 330]</span>
            
            <p>kāryānantarajo yathā—</p>
            
            <div class="lg">
               <div class="udāharaṇa">
                  <span class="l">‘paścātparyasya kiraṇānudīrṇaṃ candramaṇḍalam&nbsp;|</span>
                  <span class="l">prāgeva hariṇākṣīṇāmudīrṇo rāgasāgaraḥ&nbsp;|| 39&nbsp;||’</span>
                  
               </div>
            </div>
            
            <p>atra candrodayalakṣaṇāddhetoḥ pūrvakālameva rāgasāgara udīrṇa iti kāryasyodayalābhaḥ&nbsp;|
               sa iha guṇavṛttyāśrayaṇe hetāvatiśayaṃ puṣyatītyayaṃ kāryānantarajo nāma citrahetuḥ&nbsp;||
            </p>
            
            <p>yukto yathā—</p>
            
            <div class="lg">
               <div class="udāharaṇa">
                  <span class="l">‘guṇānurāgamiśreṇa yaśasā te prasarpatā&nbsp;|</span>
                  <span class="l">digvadhūnāṃ mukhe jātamakasmādardhakuṅa‍kumam&nbsp;|| 40&nbsp;||’</span>
                  
               </div>
            </div>
            
            <p>atra digvadhūmukheṣu te guṇānurāgaḥ kuṅa‍kumaṃ, yaśastu candanamityayaṃ yukto nāma
               gauṇavṛttivyapāśrayaścitrahetuḥ&nbsp;||
            </p>
            
            <p>nayukto yathā—</p>
            
            <div class="lg">
               <div class="udāharaṇa">
                  <span class="l">‘na mīlayati padmāni na nabho 'pyavagāhate&nbsp;|</span>
                  <span class="l">tvanmukhendurmamāsūnāṃ haraṇāyaiva yasyati&nbsp;|| 41&nbsp;||’</span>
                  
               </div>
            </div>
            
            <p>atra mukhendoḥ padmanimīlanādi na yujyata iti nayukto nāma citrabhedaḥ&nbsp;||</p>
            
            <div class="commentary">
               <p>nanu vyaktibhede 'pi hetorasaṃkhyatā cedbivakṣitā kimevaṃ śabdenādhikenetyata āha—</p>
               
            </div>
            
            <p>evaṃ śabdasya prakāravācitvāvdyadhikaraṇādayaḥ prayujyante&nbsp;||</p>
            
            <p>vyadhikaraṇo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘sā bālā vayamapragalbhavayasaḥ sā strī vayaṃ kātarāḥ</span>
                     <span class="seg">sā pīnonnatimatpayodharayugaṃ dhatte sakhedā vayam&nbsp;|</span>
                     </span>
                  <span class="l">
                     <span class="seg">sākrāntā jaghanasthalena guruṇā gantuṃ na śaktā vayaṃ</span>
                     <span class="seg">doṣairanyajanāśrayairapaṭavo jātāḥ sma ityadbhutam&nbsp;|| 42&nbsp;||’</span>
                     </span>
                  
               </div>
            </div>
            ﻿<span class="pageinfo">[page 331]</span>
            
            <p>atrābhivyaktameva vyadhikaraṇatvaṃ kāryakaraṇayoḥ pratīyata ityayaṃ vyadhikaraṇo nāma
               citrahetuḥ&nbsp;||
            </p>
            
            <div class="commentary">
               <p><b>evaṃ śabdasyeti</b>&nbsp;| prakārasyopādhereva bhedo vivakṣito na tu vyaktimātrasyeti bhāvaḥ&nbsp;| <b>sā bāleti</b>&nbsp;| bālyādīnāṃ sāmānādhikaraṇya eva prāgalbhyādikaṃ prati hetubhāvaḥ pratītaḥ sa iha
                  gauṇavṛttivyapāśrayatayonibadhyamānaḥ kāntimāvahati&nbsp;| tathāhi&nbsp;| anyatprāgalbhyaṃ bālāyāḥ
                  saralālokitavāṅmiśraṇādyasāmarthyalakṣaṇam, anyacca nāyakaprakāṇḍe kathameṣāṃ niyantraṇā
                  syādityanadhyavasāyalakṣaṇam&nbsp;| tayośca tadbhāvāpattiratra vyaktaiva&nbsp;| evaṃ kātaratvādau
                  bodhyam&nbsp;| ādigrahaṇena svahetukatayā kāryahetukatayā copanibadhyamānaḥ saṃkalito bhavati&nbsp;||
               </p>
               
               <p>hetoranantaraṃ tadviparītamahetuṃ lakṣayannāha—</p>
            </div> 
            
            <div class="lg">
               <div class="kārikā">
                  <span class="l">vastuno vā svabhāvena śaktervā hānihetunā&nbsp;|</span>
                  <span class="l">akṛtātmīyakāryaḥ syādaheturvyāhatastu yaḥ&nbsp;|| 18&nbsp;||</span>
                  
               </div>
            </div> 
            
            <div class="commentary">
               <p><b>vastuna iti</b>&nbsp;| hetutayā pratīto 'pi kāryaṃ na karotītyabhidhīyamāno 'hetuḥ&nbsp;| sa dvividhaḥ| svarūpeṇa
                  kāryavyabhicārī, vyāpāravirodhena vā&nbsp;| tathābhūto 'pi ca kāryaṃ na karoti&nbsp;| tatra
                  dvayaṃ nibandhanaṃ yadgataṃ kāryamupajanayitavyaṃ tasya vastunaḥ svabhāvo hetutvābhimatasya
                  śaktihānirvā&nbsp;| sāpi dvidhā—ātyantiko 'bhāvaḥ, pratibandhamātraṃ vā&nbsp;| tatra vastusvabhāvena
                  śakteratyantāsattvena ca dvirūpasvarūpāvyabhicārīkṛtātmīkārya ityanenoktam, vastusvabhāvena
                  śaktipratibandhena ca dviprakāro 'pi ca vyāpārāvyabhicārī vyāhataḥ, ityanena yadyapi
                  śaktiratyantāsattve hetubhāva eva na bhavati, tathāpi guṇavṛttyā hetubhāvādhyāso boddhavyaḥ&nbsp;|
                  sā ca guṇavṛttiḥ śleṣopahitānyādṛśī bhavati&nbsp;|
               </p>
               
               <p>nanu cātra ceṣṭāyā hetutvaṃ tṛtīyayā pratīyata iti sā hetutvena vaktumucitetyata āha—</p>
            </div> 
            
            <p>tatra vastusvabhāvenākṛtakāryo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘na viracitā lalāṭataṭalāsyakarī bhrukuṭi-</span>
                     <span class="seg">rna paruṣahuṃkṛtena madhurasmitamantaritam&nbsp;|</span>
                     </span>
                  ﻿<span class="pageinfo">[page 332]</span>
                  <span class="l">
                     <span class="seg">na tava niśumbhasaṃbhramavaśādapi dāruṇayā</span>
                     <span class="seg">bhagavati ceṣṭayā kaluṣitaṃ vadanāmburuham&nbsp;|| 43&nbsp;||’</span>
                     </span>
                  
               </div>
            </div>
            
            <p>atra niśumbhasaṃbhramasya hetoranutpāditabhrukuṭyādidāruṇaceṣṭādvāreṇa bhagavatīmukhāmbukāluṣyasya
               karaṇe yadasāmarthyaṃ tatra tanmukhākhyasya vastunaḥ svabhāvo nimittamiti svabhāvādanutpāditakāryo
               'yamahetuḥ&nbsp;||
            </p>
            
            <div class="commentary">
               <p><b>atra niśumbheti</b>&nbsp;|| <b>bhrūkuṭyādidāruṇaceṣṭādvāreṇeti</b>&nbsp;| anyathā niśumbhasaṃbhramavaśāditi pañcamī asaṃgatā syāditi bhāvaḥ&nbsp;||
               </p>
            </div> 
            
            <p>sa eva śakterhānihetuvā yathā—</p>
            
            <div class="lg">
               <div class="udāharaṇa">
                  <span class="l">‘anurāgavatī saṃdhyā divasastatpuraḥ saraḥ&nbsp;|</span>
                  <span class="l">aho daivagatiścitrā tathāpi na samāgamaḥ&nbsp;|| 44&nbsp;||’</span>
                  
               </div>
            </div>
            
            <p>atrānurāgavattvatatpuraḥ saratvayoḥ samāgamahetvoḥ sāmarthyavighāte daivagatiḥ kāraṇamiti
               śakterhānihetunāyamakṛtasvakāryo nāmā 'hetuḥ&nbsp;||
            </p>
            
            <div class="commentary">
               <p>anurāgo lauhityaṃ prītiśca&nbsp;| puraḥsaro 'gre gamanaśīlaḥ saṃnidhau sthitaśca&nbsp;||</p>
            </div>
            
            <p>vastunaḥ svabhāvena vyāhato yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘nīvībandhocchvasanaśithilaṃ yatra yakṣāṅganānāṃ</span>
                     <span class="seg">kṣaumaṃ rāgādanibhṛtakareṣvākṣipatsu priyeṣu&nbsp;|</span>
                     </span>
                  <span class="l">
                     <span class="seg">arcistuṅgānabhimukhagatānprāpya ratnapradīpā-</span>
                     <span class="seg">nhrīmụ̄dhānāṃ bhavati viphalaḥ preraṇācūrṇamuṣṭiḥ&nbsp;|| 45&nbsp;||’</span>
                     </span>
                  
               </div>
            </div>
            
            <p>atra ratnapradīpanirvāpaṇe cūrṇamuṣṭerapatyaktasvarūpasyāpi vighāte ratnapradīpākhyavastusvabhāvaḥ
               kāraṇamityayaṃ vastusvabhāvena vyāhato nāmā 'hetubhūtaḥ&nbsp;||
            </p>
            
            <div class="commentary">
               <p>amṛtasekajīvitakaṅkālaktipratibandhe ko heturata āha—</p>
            </div>
            
            <p>sa eva śakterhānihetunā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘śaṃbhoruddhatanṛtyakarmaṇi kare kaṅkālamādyaṃ hareḥ</span>
                     <span class="seg">saṃghaṭṭasphuṭitendumaṇḍalagalatpīyūṣasaṃjīvitam&nbsp;|</span>
                     </span>
                  ﻿<span class="pageinfo">[page 333]</span>
                  <span class="l">
                     <span class="seg">tatkālapraṇate muradviṣi nave dṛṣṭvā vilāsaṃ śriyaḥ</span>
                     <span class="seg">kurvatkopakaṣāyitena manasā mithyotplutīḥ pātu vaḥ&nbsp;|| 46&nbsp;||’</span>
                     </span>
                  
               </div>
            </div>
            
            <p>atra kopakaṣāyitena manasastasyotplutikaraṇasamarthasyāpīśvarakaragrahaṇānmithyāpadābhidhīyamānaḥ
               pratīto vyāghātastato 'yaṃ śakterhānihetunā vyāhato nāmā hetubhedaḥ&nbsp;||
            </p>
            
            <div class="commentary">
               <p><b>īśvarakaragrahaṇājaditi</b>&nbsp;| nanu kopakaṣāyitamanastvamutpāditakāryameva kathamanyathā kurvadītyucyate 'ta āha—<b>mithyāpadeti</b>&nbsp;||
               </p>
               
               <p>iha kaiścitkāraṇamālā pṛthagalaṃkāra ityuktam, pūrvasyottarottaraṃ prati hetubhāvoktistallakṣaṇam&nbsp;|
                  sa dvividho 'bhidhīyamānaḥ pratīyamāno vā&nbsp;| ubhayathāpi nāhetorvyatiricyata ityāha—
               </p>
            </div> 
            
            <div class="lg">
               <div class="kārikā">
                  <span class="l">yastu kāraṇamāleti hetusaṃtāna ucyate&nbsp;|</span>
                  <span class="l">pṛthakpṛthagasāmarthyātso 'pyahetorna bhidyate&nbsp;|| 19&nbsp;||</span>
                  
               </div>
            </div> 
            
            <div class="lg">
               <div class="kārikā">
                  <span class="l">eko 'bhidhīyamāneṣu hetutveṣu bhavettayoḥ&nbsp;|</span>
                  <span class="l">pratīyamāneṣvaparaḥ kāraṇatveṣu jāyate&nbsp;|| 20&nbsp;||</span>
                  
               </div>
            </div> 
            
            <div class="commentary">
               <p><b>yastviti</b>&nbsp;| yadyapi prathamasya prathamaṃ hetubhāvo nivṛtta eva tathāpyuttarasya prathamamukhanirīkṣaṇapravṛttasyottaraṃ
                  prati hetubhāvo 'bhidhīyate&nbsp;| na hi svatantrasyaiva hetubhāve kāraṇamālā bhāsate&nbsp;||
               </p>
               
               <p>tadidamekadeśadvārā vyañjayannāha—</p>
            </div> 
            
            <p>tayorādyo yathā—</p>
            
            <div class="lg">
               <div class="udāharaṇa">
                  <span class="l">‘jitendriyatvaṃ vinayasya kāraṇaṃ guṇaprakarṣo vinayādavāpyate&nbsp;|</span>
                  <span class="l">guṇādhike puṃsi jano 'nurajyate janānurāgaprabhavāśca saṃpadaḥ&nbsp;|| 47&nbsp;||’</span>
                  
               </div>
            </div>
            
            <p>atra jitendriyatvādīnāmuttarottaraṃ prati hetubhūtānāmapi saṃpadutpattau pūrvapūrvasavyapekṣāyāṃ
               samuditānāmeva kāraṇatvaṃ sādhanādipadairabhidhīyata iti so 'yamabhidhīyamānahetutvakāraṇamāletyahetubhedaḥ&nbsp;||
            </p>
            ﻿<span class="pageinfo">[page 334]</span>
            
            <p>dvitīyo yathā—</p>
            
            <div class="lg">
               <div class="udāharaṇa">
                  <span class="l">‘pīṇattuṇa duggejjaṃ jassa bhuraāantaṇiṭṭhurapariggahiam&nbsp;|</span>
                  <span class="l">riṭṭhassa visamavaliaṃ kaṃṭhaṃ dukkheṇa jīviaṃ volīṇam&nbsp;|| 48&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[pīnatvena durgrāhyaṃ yasya bhujayorantarniṣṭhuraparigṛhītam&nbsp;|</span>
                  <span class="l">riṣṭasya viṣamavalitaṃ kaṇṭhaṃ duḥkhena jīvitamatikrāntam&nbsp;||]</span>
                  
               </div>
            </div>
            
            <p>atra jīvitaduḥkhātikramaṇe kaṇṭhasya valanaṃ, valanasya niṣṭhuragrahaṇaṃ, niṣṭhuragrahaṇasyāpi
               pīnatvena durgrāhyatvaṃ heturiti pratīyamānakāraṇatvaṃ kāraṇamāletyahetubhedaḥ&nbsp;||
            </p>
            
            <div class="commentary">
               <p><b>atra jitendriyatvādīnāmiti</b>&nbsp;| <b>atra jīvitaduḥkhātikramaṇa iti</b>&nbsp;| yadyatra hetumālā na syāttadā parasparānapekṣāyāmupanyāse vākyārthapoṣo( 'pi) na
                  syāditi&nbsp;||
               </p>
               
               <p>lakṣaṇātmakahetuviśeṣasya sādharmyādanantaraṃ sūkṣmaṃ lakṣayati—</p>
            </div> 
            
            <div class="lg">
               <div class="kārikā">
                  <span class="l">iṅgitākāralakṣyo 'rthaḥ sūkṣmaḥ sūkṣmaguṇāttu saḥ&nbsp;|</span>
                  <span class="l">sūkṣmātpratyakṣataḥ sūkṣmo 'pratyakṣa iti bhidyate&nbsp;|| 21&nbsp;||</span>
                  
               </div>
            </div> 
            
            <div class="lg">
               <div class="kārikā">
                  <span class="l">vācyaḥ pratīyamānaśca sūkṣmo 'tra dvividho mataḥ&nbsp;|</span>
                  <span class="l">iṅgitākāralakṣyatvaṃ lakṣyasāmānyametayoḥ&nbsp;|| 22&nbsp;||</span>
                  
               </div>
            </div> 
            
            <p>tatreṅgitalakṣyamabhidhīyamānasūkṣmaṃ yathā—‘tāṃ pratyabhivyaktamanorathānām’ iti&nbsp;|
               atra svayaṃvaramilitānāṃ rājñāṃ rājaputrīṃ prati prāptilakṣaṇasya manorathasyābhidhīyamānasya
               śṛṅgāraceṣṭātmakeneṅgitena vyaṅgyatvādayamiṅgitalakṣyo 'bhidhīyamānaḥ sūkṣmabhedaḥ&nbsp;||
            </p>
            
            <div class="commentary">
               <p><b>iṅgiteti</b>&nbsp;| iṅgitamākāra iṅgitākārau cetyarthaḥ&nbsp;| śarīrāvayavavyāpāra iṅgitam&nbsp;| rūpāderanyathātvamākāraḥ&nbsp;|
                  sūkṣmārthadarśanaṃ sūkṣmamityarthaguṇeṣūktaṃ tena paunaruktyamāśaṅkyāha—<b>sūkṣmaguṇāttu sa iti</b>&nbsp;| hṛdayasaṃvādabhāgitricaturahṛdayasaṃvedyasya&nbsp;| ata evātisūkṣmārthasya pratyakṣāyamāṇatvātsūkṣmo
                  nāmārthaguṇaḥ&nbsp;| yathāhi kaveḥ pratibhā sūkṣmaviśeṣollekhinī tathā tanmūlakaḥ śabdo
                  'pīti sphuṭābhatayā pratyakṣa﻿-<span class="pageinfo">[page 335]</span>
                  prameyajñānamutpadyate&nbsp;| tathāhyanyonyasaṃvalitetyādau dampatyormitho 'nusmṛtilakṣaṇasya
                  premṇaḥ katipayasaṃvedyasyāpi śabdabalātpratyakṣāyamāṇatvamanubhavasiddhameva&nbsp;| tadetadāha—<b>sūkṣmātpratyakṣata iti</b>&nbsp;| sūkṣmālaṃkāre tu kavipratibhāyā liṅgaviṣayatvācchabdo 'pi tadviṣaya eva&nbsp;| liṅgācca
                  pratītirutpadyamānā sāmānyapuraskāreṇa pravṛttā na pratyakṣavattadviśeṣollekhakṣameti
                  sūkṣmaguṇavaidharmyam&nbsp;| tadidamuktam—<b>sūkṣmo 'pratyakṣa iti</b>&nbsp;| atra kaiścitpratīyamānasya sūkṣmasya bhāva iti saṃjñāṃ vidhāyālaṃkārāntaramuktaṃ
                  tadasat, sūkṣmasāmānyalakṣaṇena kroḍīkaraṇādityāha—<b>iṅgitākāralakṣyatvamiti</b>&nbsp;| etena lakṣyatvapunaruktyāśaṅkā parihṛtā&nbsp;| <b>atra svayaṃvareti</b>&nbsp;| na ca śṛṅgāraceṣṭāpratyarpitasya manorathaśabdenābhidhīyamānamarthaṃ punaruktamiti
                  vācyam&nbsp;| nahi yathānurāgānubhāvena cittavṛttayaḥ sphuṭā upasthāpyante tathā svaśabdeneti
                  vistareṇa saprapañcameva vakṣyāmaḥ&nbsp;| svaśabdastu kimarthamityavaśiṣyate tatra brūmaḥ&nbsp;|
                  svayaṃvarasamājapraveśādinā yeṣāṃ sāmānyata utkaṇṭhā pratītipathamavatīrṇāsītteṣāmindumatīsaṃnidhau
                  tadanubhāvabalenāsaṃkhyasūkṣmaviśeṣavatī saivābhivyakteti dṛ̣dhānubandhalakṣaṇasya
                  premṇaḥ prakarṣakāṣṭhāṃ puṣṇāti&nbsp;| evamanyatrāpi&nbsp;||
               </p>
            </div> 
            
            <p>tadevākāralakṣyaṃ yathā—</p>
            
            <div class="lg">
               <div class="udāharaṇa">
                  <span class="l">‘sā yūni tasminnabhilāṣabandhaṃ śaśāka śālīnatayā na vaktum&nbsp;|</span>
                  <span class="l">romāñcalakṣyeṇa sa gātrayaṣṭiṃ bhittvā nirākrāmadārālakeś‍yāḥ&nbsp;|| 49&nbsp;||</span>
                  
               </div>
            </div>
            
            <p>atrābhilāṣabandho romāñcalakṣyeṇa gātrayaṣṭiṃ bhittvā nirākrāmadityanenābhidhīyamāna
               ākāralakṣyaḥ sūkṣmabhedo 'bhihitaḥ&nbsp;||
            </p>
            
            <p>tadevobhayalakṣyaṃ yathā—</p>
            
            <div class="lg">
               <div class="udāharaṇa">
                  <span class="l">‘tvadarpitadṛśastasyā gītagoṣṭhyāmavardhata&nbsp;|</span>
                  <span class="l">uddāmarāgapiśunā chāyā kāpi mukhāmbuje&nbsp;|| 50&nbsp;||’</span>
                  
               </div>
            </div>
            
            <p>atra tvadarpitadṛśa iti iṅgitacchāyā kāpi mukhāmbuja ityākārastābhyāmuddāmarāgapiśunetyanenābhidhīyamānasyānanarāgasya
               sūkṣmarūpatayā lakṣyamāṇatvādayamabhidhīyamānobhayalakṣyaḥ sūkṣmabhedaḥ&nbsp;||
            </p>
            ﻿<span class="pageinfo">[page 336]</span>
            
            <div class="commentary">
               <p>lakṣaṇātmakahetuviśeṣasya sādharmyādanantaraṃ sūkṣmaṃ lakṣayati—</p>
            </div>
            
            <p>pratīyamānamiṅgitalakṣyaṃ yathā—</p>
            
            <div class="lg">
               <div class="udāharaṇa">
                  <span class="l">‘vāhittā paḍivaaṇaṃ ṇa dei rūsei ekkamekkammi&nbsp;|</span>
                  <span class="l">ajjā kajjeṇa viṇā païppamāṇe ṇaīkacche&nbsp;|| 51&nbsp;||</span>
                  
               </div>
            </div>
            
            <div class="lg">
               <div class="chāyā">
                  <span class="l">[vyāhṛtā prativacanaṃ na dadāti ruṣyatyekaikasmin&nbsp;|</span>
                  <span class="l">āryā kāryeṇa vinā pradīpyamāne nadīkacche&nbsp;||]</span>
                  
               </div>
            </div>
            
            <p>atra prativacanādānaṃ parijanaprakopābhyāṃ pradīpyamāne nadīkacche iti hetunā pratyāyyamānaḥ
               saṃketakuḍyāṅgadāvodbhavavadhūmanastāpo vākyārthatvena lakṣita ityayamiṅgitalakṣyaḥ
               pratīyamānaḥ sūkṣmabhedaḥ&nbsp;||
            </p>
            
            <div class="commentary">
               <p><b>atra prativacanādanamiti</b>&nbsp;| nahi prativacanapradānābhāvamātramatra camatkārakāri, tasmādanyathāpi saṃbhavāt,
                  ataḥ prativacanapradānābhiprāyā viparītacittavṛttiviśeṣonnāyikā samīpadeśāpasaraṇādilakṣaṇā
                  kriyā kācitprativacanāpradānapadenābhimatā&nbsp;| na ca prakopo 'pyanubhavarūpatāmanāsādayansvādanīyatāmāsādayatīti
                  nūnaṃ tenāpi bhrūbhaṅgādirūpā kriyaivābhisaṃhitetyāśayavatoktamiṅgitābhyāmiti&nbsp;| yadyevaṃ
                  taddhi kāvyaśobhānirvāhātkimanyena lakṣite neti&nbsp;| nahi yathoktaprativacanādyadānaprakopābhyāṃ
                  kaścidvivakṣitārthalābha iti bhāvaḥ&nbsp;||
               </p>
            </div> 
            
            <p>pratīyamānamevākāralakṣyaṃ yathā—</p>
            
            <div class="lg">
               <div class="udāharaṇa">
                  <span class="l">‘sāmāi sāmalīe addhacchippaloamuhasohā&nbsp;|</span>
                  <span class="l">jambūdalakaakaṇṇāvaaṃse bhamire haliaütte&nbsp;|| 52&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[ś‍yāmāyāḥ ś‍yāmalatayā ardhākṣipraloka(na)mukhaśobhā&nbsp;|</span>
                  <span class="l">jambūdalakṛtakarṇāvataṃse bhramati halikaputre&nbsp;||]</span>
                  
               </div>
            </div>
            
            <p>atrārdhākṣipralonamukhaś‍yāmatābhyāmākārabhyāṃ jambūdalakalpitāvataṃsa ityanena pratyāyyamānaḥ
               saṃketagamanabhraṃśasaṃbhavaḥ ś‍yāmāyā matastāpo lakṣyata ityayamākāralakṣyaḥ pratīyamānaḥ
               sūkṣmabhedaḥ&nbsp;||
            </p>
            ﻿<span class="pageinfo">[page 337]</span>
            
            <p>tadevobhayalakṣyaṃ yathā—</p>
            
            <div class="lg">
               <div class="udāharaṇa">
                  <span class="l">‘prayacchatoccaiḥ kusumāni māninī vipakṣagotraṃ dayitena lambhitā&nbsp;|</span>
                  <span class="l">na kiṃcidūce caraṇena kevalaṃ lilekha bāṣpākulalocanā muvam&nbsp;|| 53&nbsp;||’</span>
                  
               </div>
            </div>
            
            <p>atra caraṇena bhūmilekhanamiṅgitaṃ dṛśorbāṣpākulatvamākhārastābhyāṃ gotraskhalanodbhavo
               māninyā manastāpaḥ pratīyamāna itīṅgitākāralakṣyaḥ sūkṣmabhedaḥ&nbsp;||
            </p>
            
            <div class="commentary">
               <p>vibhajyamānasya sarūpatayā sūkṣmānantaramuttaralakṣaṇamāha—</p>
            </div>
            
            <div class="lg">
               <div class="kārikā">
                  <span class="l">padārthānāṃ tu yaḥ sārastaduttaramihocyate&nbsp;|</span>
                  <span class="l">sa dharmadharmirūpābhyāṃ vyatirekācca bhidyate&nbsp;|| 23&nbsp;||</span>
                  
               </div>
            </div> 
            
            <div class="commentary">
               
               <p><b>padārthānāṃ tviti</b>&nbsp;| sāraḥ sarvasvāyamānamutkarṣaśāli vastu&nbsp;| padārthānāmiti nirdhāraṇe ṣaṣṭhī&nbsp;| uttaramityanvartha
                  nāma&nbsp;| utkṛṣṭatvamudo 'rthastatraiva prakarṣastarapaḥ&nbsp;| <b>dharmadharmirūpābhyāmiti</b>&nbsp;| vyastasamastābhyām&nbsp;| dharma upasarjanaṃ parapravaṇatayā pratīyamānaṃ vastu&nbsp;| atathābhūtaṃ
                  tu dharmirūpam&nbsp;| tadayamarthaḥ—prasiddhavastumadhye kasyacidutkarṣavattayā nirdhāraṇamuttaram&nbsp;|
                  tannidhā&nbsp;| dharmarūpaṃ dharmirūpamubhayaṃ ca&nbsp;| ādyayoḥ pratyekaṃ prakāradvayam&nbsp;| nirdhāryamāṇasya
                  śuddhasyopādānaṃ, nirdhāryānuttaravyatirekidharmavattayā vā&nbsp;| tadidamāha—<b>vyatirekācceti</b>&nbsp;| antyasyāpi sāmānyaviśeṣarūpatayā rūpatvamiti ṣaṭprakāramuttaramiti&nbsp;||
               </p>
            </div> 
            
            <p>teṣu dharmasvarūpaṃ yathā—</p>
            
            <div class="lg">
               <div class="udāharaṇa">
                  <span class="l">‘dānaṃ vittādṛtaṃ vācaḥ kīrtidharmau tathāyuṣaḥ&nbsp;|</span>
                  <span class="l">paropakaraṇaṃ kāyādasārātsāramuddharet&nbsp;|| 54&nbsp;||’</span>
                  
               </div>
            </div>
            
            <p>atra dānasatyakīrtyādīnāṃ vittādivastudharmāṇāṃ sārabhūtānāmuddhārādayaṃ dharmarūpaḥ
               sāraḥ&nbsp;||
            </p>
            
            <div class="commentary">
               <p><b>vittādivastudharmāṇāmiti</b>&nbsp;| pañcamyā vibhāgaḥ pratyāyitaḥ&nbsp;| sa ca saṃśleṣapūrvaka eveti dānādīnāmupasarjanatāpratītiḥ&nbsp;||
               </p>
            </div> 
            ﻿<span class="pageinfo">[page 338]</span>
            
            <p>dharmirūpo yathā—</p>
            
            <div class="lg">
               <div class="udāharaṇa">
                  <span class="l">‘madhuvikacasitotpalāvataṃsaṃ śaśikarapallavitaṃ ca harmyapṛṣṭham&nbsp;|</span>
                  <span class="l">madanajanitavibhramā ca kāntā sukhamidamarthavatāṃ vibhūtayo 'nyāḥ&nbsp;|| 55&nbsp;||’</span>
                  
               </div>
            </div>
            
            <p>atra madhuprabhṛtīnāṃ vibhūtibhyaḥ sārabhūtānāmuddharaṇādayaṃ dharmirūpaḥ sāraḥ&nbsp;||</p>
            
            <div class="commentary">
               <p><b>vibhūtibhya iti</b>&nbsp;| vibhūtayaḥ prathamānirdiṣṭāstena pūrvavannāmūṣāṃ dharmibhāvena pratītibhāso 'stīti
                  viśiṣṭamadhvādirūpaṃ vastunāṅgabhāvena gamyata iti&nbsp;||
               </p>
            </div> 
            
            <p>atha vyatirekeṇa dharmarūpo yathā—</p>
            
            <div class="lg">
               <div class="udāharaṇa">
                  <span class="l">‘poḍhamahilāṇaṃ jajjaṃ susikkhiaṃ taṃ rae suhāvei&nbsp;|</span>
                  <span class="l">jajjaṃ asikkhiaṃ ṇavavahūṇaṃ taṃtaṃ raïṃ dei&nbsp;|| 56&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[prauḍhamahilānāṃ yadyatsuśikṣitaṃ tadratau sukhayati&nbsp;|</span>
                  <span class="l">yadyadaśikṣitaṃ navavadhūnāṃ tattadratiṃ dadāti&nbsp;||]</span>
                  
               </div>
            </div>
            
            <p>atra praụdhānāṃ suśikṣitaṃ suratakarma, aprauḍhastrīṇāṃ punaraśikṣitaṃ sukhayatīti
               karmāntaralakṣaṇebhyo dharmebhyaḥ suśikṣitāśikṣitaratakarmalakṣaṇā dharmāḥ strīdharmāvyatirekeṇa
               pratipādyanta iti dharmavyatirekarūpo 'yaṃ sāraḥ&nbsp;||
            </p>
            
            <div class="commentary">
               <p><b>aprauḍhastrīṇāmiti</b>&nbsp;| ṣaṣṭhyā dharmadharmibhāvo 'bhihitaḥ&nbsp;| tarhi nirdhāraṇaṃ kasmādityata āha—<b>karmāntareti</b>&nbsp;| rata ityanena sāmānyata upādānāt prauḍhastrīsaṃbandhino lalitasya suśikṣitatvaṃ
                  viśeṣamupādāya mugdhastrīsaṃbandhino 'śikṣitattvaṃ vyatirekī viśeṣa upāttaḥ&nbsp;||
               </p>
            </div> 
            
            <p>vyatirekeṇa dharmirūpo yathā—</p>
            
            <div class="lg">
               <div class="udāharaṇa">
                  <span class="l">‘rājye sāraṃ vasudhā vasudhāyāṃ pattanaṃ pure saudham&nbsp;|</span>
                  <span class="l">saudhe talpaṃ talpe varāṅganānaṅgasarvasvam&nbsp;|| 57&nbsp;||’</span>
                  
               </div>
            </div>
            
            <p>atra vasudhādayo dharmiṇa uttarottarakrameṇa pūrvataḥ pūrvato vyatiricyanta ityayaṃ
               dharmavyatirekaḥ sāraḥ&nbsp;||
            </p>
            ﻿<span class="pageinfo">[page 339]</span>
            
            <div class="commentary">
               <p><b>atra vasudhādaya iti</b>&nbsp;| nirdhāritādvasudhāmātrātpattanavatī vasudhā vyatiricyate&nbsp;| vasudhāvatpattanātsaudhavatpattanam&nbsp;|
                  saudhāttalpavatsaudhāttalpādvarāṅganāvaditi tadidamuktaṃ <b>uttarottarakrameṇeti</b>&nbsp;||
               </p>
               
               <p>etena dharmadharmisvarūpo 'pi vyākhyātaḥ&nbsp;| sa dvidhā&nbsp;| sāmānyato viśeṣataśca&nbsp;||</p>
            </div>
            
            <p>tatra sāmānyato yathā—</p>
            
            <div class="lg">
               <div class="udāharaṇa">
                  <span class="l">‘gītaśītāṃśutāmbūlakarpūravanitādibhiḥ&nbsp;|</span>
                  <span class="l">asāro 'pyeṣa saṃsāraḥ sāravāniva lakṣyate&nbsp;|| 58&nbsp;||’</span>
                  
               </div>
            </div>
            
            <p>atra gītādīnāṃ jagataḥ sārabhūtānāmaviśeṣeṇaiva sarveṣāmupādānāddhetutṛtīyāntatayā
               ca saṃsārasāravattve 'ṅgabhāvādayaṃ sāmānyato dharmadharmirūpaḥ sāraḥ&nbsp;||
            </p>
            
            <div class="commentary">
               <p><b>atra gītādīnāmiti</b>&nbsp;| nahi gītādau kaścidviśeṣa uktaḥ&nbsp;| ata evādiśabdo 'pi sajīvastathāpi dadhyādīnāmaṅgabhāvaḥ
                  pratīyata ityata āha—<b>tṛtīyāntatayā ceti</b>&nbsp;| tṛtīyayā hiṃ kārakatvamuktam, kārakatvaṃ ca kriyopasarjanarūpamityarthaḥ&nbsp;||
               </p>
            </div> 
            
            <p>viśeṣato yathā—</p>
            
            <div class="lg">
               <div class="udāharaṇa">
                  <span class="l">‘avaimi pūtamātmānaṃ dvayenaiva dvijottamāḥ&nbsp;|</span>
                  <span class="l">mūrdhni gaṅgāprapātena dhautapādāmbhasā ca vaḥ&nbsp;|| 59&nbsp;||’</span>
                  
               </div>
            </div>
            
            <p>atra gaṅgāprapātasaptarṣipādodakayorviśeṣeṇa sārabhūtayorupādānāddhimavataḥ pūtatve
               cāṅgabhūtatvādayaṃ viśeṣato dharmadharmirūpaḥ sāraḥ&nbsp;||
            </p>
            
            <div class="commentary">
               <p><b>atra gaṅgāprapāteti</b>&nbsp;| prapātapādodakayorgaṅgāyāḥ saptarṣibhiśca viśeṣitatvādaṅgatāmupapādayati—<b>himavataḥ pūtatve ceti</b>&nbsp;||
               </p>
               
               <p>vyatirekottare viruddhadharmākrāntirastīti saṅgatyā virodhalakṣaṇamāha—</p>
               
            </div>
            
            <div class="lg">
               <div class="kārikā">
                  <span class="l">virodhastu padārthānāṃ parasparamasaṅgatiḥ&nbsp;|</span>
                  <span class="l">asaṅgatiḥ pratyanīkamadhikaṃ viṣamaśca saḥ&nbsp;|| 24&nbsp;||</span>
                  
               </div>
            </div> 
            ﻿<span class="pageinfo">[page 340]</span>
            
            <div class="commentary">
               
               <p><b>virodhastviti</b>&nbsp;| parasparamasaṅgatirasaṃbandhaḥ, sahānavasthānamiti yāvat&nbsp;| tena sahānavasthānaniyatayoḥ
                  sahānavasthānoktirvirodha iti tātparyam&nbsp;| saṃkṣepaḥ sa ca prarụ̄dho doṣaḥ&nbsp;| aprarohastu
                  dvidhā&nbsp;| śleṣoṣadhānenānyathā cānyathābhāvastridhā&nbsp;| sahānavasthitayoḥ prāyodarśanamātreṇa
                  naiyatyāropaḥ&nbsp;| yathā—‘kva yuvatimārdava’ mityādau viruddhadharmoktiviṣayasyācintyaprabhāvātiśayatvena
                  prasiddhirvā&nbsp;| yathā ‘digvāsā yadī’tyādau virodhasyāropamātreṇa sarūpatayā pratipattimātraṃ
                  vā&nbsp;| yathā ‘sā uppaḍī’ tyādau&nbsp;| sarvaścāyaṃ virodho 'bhidhīyamānaḥ pratīyamānaśca&nbsp;|
                  athādiśabdena yo 'bhidhīyate so 'bhidhīyamānaḥ&nbsp;| pratīyamānastu tadvinākṛto yathā
                  bhaṭṭabāṇasya ‘yatra mātaṅgagāminyaḥ śīlavatyaśca gauryo vibhavaratāśca ś‍yāmāḥ padmarāgiṇyaśca
                  dhavaladvijaśucivadanā madirāmodiśvasanāḥ pramadāḥ’ iti&nbsp;| ihānyairalaṃkārakārairasaṃgatipratyānīkādhikāviṣamākhyaalaṃkāracatuṣṭayaṃ
                  virodhātpṛthaglakṣitam&nbsp;| tallakṣaṇāni—‘viruddhakāryasaṃprāptirbhavettenaiva hetunā&nbsp;|
                  parimāṇādiyogena vyavasthānamupeyuṣaḥ&nbsp;|| avyavasthābhidhānaṃ yadadhikaṃ tatpracakṣate&nbsp;|
                  kāraṇena virūpaṃ yatkāryamuktavaducyate&nbsp;|| āścaryakāri tatprāhurviṣamaṃ śabdabuddhayaḥ&nbsp;|’
                  iti&nbsp;| tadeteṣāṃ lakṣaṇābhedādvirodha evāntarbhāvo na hyavāntarabhaṅgibhedamātreṇa
                  sāmānyāntarbhāvo na bhavatītyāśayavānāha—<b>asaṅgatiḥ pratyanīkamiti</b>&nbsp;||
               </p>
            </div> 
            
            <p>teṣu virodhaḥ śuddho grathitaśca&nbsp;| tayorādyo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kva yuvatimārdavaṃ kva ca mahāhavadāruṇatā</span>
                     <span class="seg">kva ca valayī karaḥ kva karidantajamuṣṭirasiḥ&nbsp;|</span>
                     </span>
                  <span class="l">
                     <span class="seg">kva ca navayauvanaṃ kva kusumāyudhaniḥspṛhatā</span>
                     <span class="seg">tava lalanāviceṣṭita/?/ lalitam&nbsp;|| 60&nbsp;||’</span>
                     </span>
                  
               </div>
            </div>
            
            <p>atra yuvatimārdavādīnāṃ mahāhavadāruṇatādīnāṃ ca śuddhānāmeva parasparamasaṃgatatvādayaṃ
               śuddhavirodhaḥ&nbsp;||
            </p>
            
            <div class="commentary">
               <p><b>śuddhānāmeveti</b>&nbsp;| ekenaiva pratiyoginā sahānavasthānoktau virodhanirbāhāt&nbsp;||
               </p>
            </div> 
            
            <p>dvitīyo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘digvāsā yadi tatkimasya dhanuṣā śastrasya kiṃ bhasmanā</span>
                     <span class="seg">bhasmāthāsya kimaṅganā yadi ca sā kāmaṃ paridveṣṭi kim&nbsp;|</span>
                     </span>
                  ﻿<span class="pageinfo">[page 341]</span>
                  <span class="l">
                     <span class="seg">ityanyonyaviruddhaceṣṭitamidaṃ paś‍yannijasvāmino</span>
                     <span class="seg">bhṛṅa‍gīsāndraśirāvanaddhaparuṣaṃ dhatte 'sthiśeṣaṃ vapuḥ&nbsp;|| 61&nbsp;||’</span>
                     </span>
                  
               </div>
            </div>
            
            <p>atra digvāsastvādīnāmuttarottaragrathanādanyonyāsaṃgatādayaṃ grathitanāmā virodhabhedaḥ&nbsp;||</p>
            
            <div class="commentary">
               <p><b>uttarottaragrathanāditi</b>&nbsp;| yadyapyekena virodhinā sahoktau virodhyantareṇāpi tathā bhāvamāsādayanneva grathitastathāpyuttaragrathanayā
                  śobhāviśeṣārpako bhavatītyabhiprāyaḥ&nbsp;||
               </p>
            </div> 
            
            <p>asaṅa‍gatiryathā—</p>
            
            <div class="lg">
               <div class="udāharaṇa">
                  <span class="l">‘sā uppaḍī goṭhṭhaühi ṇokkhī kāvi visagaṇṭhi&nbsp;|</span>
                  <span class="l">bhiḍiya pacelliu so maraï jjassa ṇa laggaï kaṇṭhi&nbsp;|| 62&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[sā utpannā goṣṭhabhuvi navīnaiva kāpi viṣagranthiḥ&nbsp;|</span>
                  <span class="l">bhidyate pratyuta sa mriyate yasya na lagati kaṇṭhe&nbsp;||]</span>
                  
               </div>
            </div>
            
            <p>atrāyaṃ viṣagranthiryasya kaṇṭhe na lagati sa mriyata ityetayoḥ parasparamasaṅa‍gaterayamasaṅa‍gatirnāma
               virodhaḥ&nbsp;||
            </p>
            
            <div class="commentary">
               
               <p><b>goṭhṭhaühīti</b>&nbsp;| goṣṭhe&nbsp;| ṇokkhī apūrvā&nbsp;| kāvi visagaṇṭhi kāpi viṣagranthiḥ&nbsp;| ‘romāñcādayastriyām’
                  iti strīliṅa‍gatā&nbsp;| pacelliṃu pratyuta&nbsp;| viṣagrantheḥ kaṇṭhasaṃbandhena mārakatvaṃ
                  pratītam&nbsp;| varṇyamānāyā rūpasya tathābhūtasyaiveti vyakto virodhaḥ&nbsp;||
               </p>
            </div> 
            
            <p>pratyanīkaṃ yathā—</p>
            
            <div class="lg">
               <div class="udāharaṇa">
                  <span class="l">‘utkaṇṭhā saṃtāpo raṇaraṇako jāgarastanostanutā&nbsp;|</span>
                  <span class="l">phalamidamaho mayāptaṃ sukhāya mṛgalocanāṃ dṛṣṭvā&nbsp;|| 63&nbsp;||</span>
                  
               </div>
            </div>
            
            <p>atra mṛgalocanādarśanasyaiva kila nirvṛtiḥ phalam&nbsp;| mayā tu tāṃ dṛṣṭvāntastāpādikaṃ
               mayāptamiti pratyanīkaphalatvādayaṃ pratyanīkākhyo virodhaḥ&nbsp;||
            </p>
            
            <div class="commentary">
               
               <p><b>atra mṛgalocanādarśanasyaiveti</b>&nbsp;| yadyapyekasya viruddhaṃ kāryakāritvaṃ na viruddhaṃ, tathāpi yayaiva pravṛttyā kiṃcitkāryaṃ
                  kartumudyato na tayaiva tadviruddhaṃ karoti tadetatsukhāyeti caturthyā dyotyate&nbsp;||
               </p>
            </div> 
            ﻿<span class="pageinfo">[page 342]</span>
            
            <p>adhiko yathā—</p>
            
            <div class="lg">
               <div class="udāharaṇa">
                  <span class="l">‘eko dāśarathiḥ kāmaṃ yātudhānāḥ sahasraśaḥ&nbsp;|</span>
                  <span class="l">te tu yāvanta evājau tāvadvā dadṛśe sa taiḥ&nbsp;|| 64&nbsp;||’</span>
                  
               </div>
            </div>
            
            <p>atraikasya dāśaratheranekasaṃkhyairyātudhānairyatsamarakarma tatra tairasya tāvadvā
               dṛś‍yamānatvenaikasaṃkhyāviruddhamādhikyaṃ gamyata ityayamadhikākhyo virodhaḥ&nbsp;||
            </p>
            
            <p>viṣamaṃ yathā—</p>
            
            <div class="lg">
               <div class="udāharaṇa">
                  <span class="l">‘diśāmalīkālakabhaṅa‍gatāṃ gatastrayīvadhūkarṇatamālapallavaḥ&nbsp;|</span>
                  <span class="l">cakāra yasyādhvaradhūmasaṃcayo malīmasaḥ śuklataraṃ bhavadyaśaḥ&nbsp;|| 65&nbsp;||’</span>
                  
               </div>
            </div>
            
            <p>atra malīmasādhvaradhūmasaṃcayena yadyaśasaḥ śuklīkaraṇaṃ tadyadyādṛśādeva jāyate
               tattādṛgeva bhavatīti prasiddhervaiṣamyātparasparamasaṅa‍gaterayaṃ viṣamākhyo virodhaḥ&nbsp;||
            </p>
            
            <div class="commentary">
               <p>sāmagryekadeśasadbhāvamātreṇa kāryasadbhāve sthite virodhacchāyāmūlatvamiti tada-
                  nantaraṃ saṃbhavaḥ prāptāvasara ityāha—
               </p>
            </div>
            
            <div class="lg">
               <div class="kārikā">
                  <span class="l">prabhūtakaraṇālokātsyādevamiti saṃbhavaḥ&nbsp;|</span>
                  <span class="l">sa vidhau vā niṣedhe vā dvaye vā na dvaye 'pi vā&nbsp;|| 25&nbsp;||</span>
                  
               </div>
            </div> 
            
            <div class="commentary">
               <p><b>prabhūteti</b>&nbsp;| bhūyāṃsi kāraṇāni dṛṣṭvā kāryamutpatsyate nāpi daivātkadācinna syāditi jñānasaṃbhavaḥ&nbsp;|
                  na cāyaṃ saṃśaya eva nahi syādvā naveti dolāyate&nbsp;| nāpi vitarko vyāpyāropasyābhāvāt&nbsp;|
                  kva tarhyayamantarbhavati na kvacit, jñānāntarasyevocyamānatvāt, aniścayarūpatāmātreṇa
                  tatrāntarbhāve 'tiprasaṅa‍gāt, nāpi bhrāntirnyagbhūtabādhapuraḥ saratvāt&nbsp;| bhrāntau
                  tu siddhāyāṃ bādhotpattiriti vakṣyate 'sa vidhau vā niṣedhe vā' iti&nbsp;| saṃbhavo viṣayaniyato
                  vidhiniṣedhobhayānubhayarūpaścaturvidho viṣayaḥ&nbsp;| apravṛttapravartanaṃ dvirūpam&nbsp;|
                  prayojakagataṃ prayojyagataṃ ca&nbsp;| ādyaṃ pratyuktyākhye śabdālaṃkāre vidhidvāreṇetyanenoktam,
                  dvitīyaṃ tu bhūtabhavanalakṣaṇamihocyate&nbsp;| saṃprasaktasyābhāvo niṣedhaḥ&nbsp;| etenobhayānubhayarūpau
                  vyākhyātau&nbsp;||
               </p>
            </div> 
            ﻿<span class="pageinfo">[page 343]</span>
            
            <p>eṣu vidhiviṣayo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘tvayyādātuṃ jalamavanate śārṅgiṇo varṇacaure</span>
                     <span class="seg">tasyāḥ sindhoḥ pṛthumapi tanuṃ dūrabhāvātpravāham&nbsp;|</span>
                     </span>
                  <span class="l">
                     <span class="seg">prekṣiṣyante gaganagatayo nūnamāvarjya dṛṣṭī-</span>
                     <span class="seg">rekaṃ muktāguṇamiva bhuvaḥ sthūlamadhyendranīlam&nbsp;|| 66&nbsp;||’</span>
                     </span>
                  
               </div>
            </div>
            
            <p>atra tvayi jalamādātumavanate sati tasyāḥ saritaḥ pravāho madhyaniviṣṭendranīlamaṇirmuktāguṇa
               iva gaganagatiprekṣaṇīyo bhaviṣyatīti vidheḥ saṃbhāvyamānatvādayaṃ vidhiviṣayaḥ saṃbhavaḥ&nbsp;||
            </p>
            
            <div class="commentary">
               <p><b>atra tvayi jalamiti</b>&nbsp;| aprekṣaṇīyasya prekṣaṇīyatābhavanaṃ vidhiḥ&nbsp;||
               </p>
            </div> 
            
            <p>niṣedhaviṣayo yathā—</p>
            
            <div class="lg">
               <div class="udāharaṇa">
                  <span class="l">‘parasya bhūyānvivare 'bhiyogaḥ prasahya saṃrakṣaṇamātmarandhre&nbsp;|</span>
                  <span class="l">bhīṣme 'pyasaṃbhāvyamidaṃ gurau vā na saṃbhavatyeva vanecareṣu&nbsp;|| 67&nbsp;||’</span>
                  
               </div>
            </div>
            
            <p>atredaṃ bhīṣmadroṇayorasaṃbhāvyamānaṃ dhanurvedakauśalamasminvanecare na saṃbhavatīti
               niṣedhaviṣayaḥ saṃbhavaḥ&nbsp;||
            </p>
            
            <div class="commentary">
               <p><b>asminvanecara iti</b>&nbsp;| paravivarābhiyoge svavivararakṣārūpabahutarakāraṇālokānnāyaṃ vanecara iti niṣedha
                  eva saṃbhāvyate&nbsp;||
               </p>
            </div> 
            
            <p>vidhiniṣedhaviṣayo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘utpaś‍yāmi drutamapi sakhe matpriyārthaṃ yiyāsoḥ</span>
                     <span class="seg">kālakṣepaṃ kakubhasurabhau parvate parvate te&nbsp;|</span>
                     </span>
                  <span class="l">
                     <span class="seg">muktāpāṅa‍gaiḥ sajalanayanaiḥ svāgatīkṛtya kekāḥ</span>
                     <span class="seg">pratyudyātaḥ kathamapi bhavāngantumāśu vyavasyet&nbsp;|| 68&nbsp;||</span>
                     </span>
                  
               </div>
            </div>
            
            <p>atra drutamapi yiyāsoḥ kālakṣepaṃ tavotpaś‍yāmīti vidhirūpaḥ kathamapi na bhavān gantumāśu
               vyavasyediti niṣedharūpastadevaṃ vidhiniṣedhayorasaṃbhāvyamānatvādayamubhayaviṣayaḥ
               saṃbhavaḥ&nbsp;|| 3&nbsp;||
            </p>
            ﻿<span class="pageinfo">[page 344]</span>
            
            <div class="commentary">
               <p><b>kālakṣepaṃ tavotpaś‍yāmīti</b>&nbsp;| utpaś‍yāmi saṃbhāvayāmi&nbsp;| akālakṣepavataḥ
                  kālakṣepabhavanaṃ vidhiḥ&nbsp;| kathamapīti kākūpasthito gamanābhāvo niṣedhaḥ&nbsp;| na ca vācyaṃ
                  dvāvatra saṃbhavau&nbsp;| tathā ca naiko 'pyubhayaviṣaya iti&nbsp;| yato yaiva kālakṣepasāmagrī
                  saiva śuklāpāṅa‍gairityādi kāraṇasahakṛtā niṣedhamapi viṣayīkaroti&nbsp;| ataḥ saṃbhavabhedenaṃ
                  kiṃcitpramāṇamiti&nbsp;||
               </p>
            </div> 
            
            <p>anubhayaviṣayo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘tasyāḥ pātuṃ suragaja iva vyomni pūrvārdhalambī</span>
                     <span class="seg">tvaṃ cedacchasphaṭikaviśadaṃ tarkayestiryagambhaḥ&nbsp;|</span>
                     </span>
                  <span class="l">
                     <span class="seg">saṃsarpantyāḥ sadasi bhavataḥ srotasi cchāyayā sā</span>
                     <span class="seg">syādasthānopagatayamunā saṃgamenābhirāmā&nbsp;|| 69&nbsp;||’</span>
                     </span>
                  
               </div>
            </div>
            
            <p>atra yadi tvamevaṃ kuryāstadaivaṃ syāditi vidhiniṣedhayoranavagaterayamanubhayaviṣayaḥ
               saṃbhavaḥ&nbsp;||
            </p>
            
            <div class="commentary">
               
               <p><b>atra yadi tvamevaṃ kuryā iti</b>&nbsp;| na tāvadatrābhāvaḥ pratīyata iti na niṣedhasaṃbhavaḥ&nbsp;| vidhisaṃbhavo 'pi nāsti&nbsp;|
                  yo hi vyavasthitakāraṇadarśanena vyavasthitasyaiva bhavanasya saṃbhavaḥ sa vidhisaṃbhavaśabdenābhidhīyate,
                  naceha tathā&nbsp;| tadidamuktaṃ <b>anavagateriti</b>&nbsp;||
               </p>
            </div> 
            
            <p>etena vidhiniṣedhayorvikalpaviṣayo 'pi vyākhyātaḥ&nbsp;| yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘yadi bhavati mukhānāṃ vākpaṭūnāṃ sahasraṃ</span>
                     <span class="seg">nirupamamavadhānaṃ jīvitaṃ cātidīrgham&nbsp;|</span>
                     </span>
                  <span class="l">
                     <span class="seg">kamalamukhi tathāpi kṣmāpatestasya kartuṃ</span>
                     <span class="seg">sakalaguṇavicāraḥ śak‍yate vā naveti&nbsp;|| 70&nbsp;||’</span>
                     </span>
                  
               </div>
            </div>
            
            <p>tadetannigadenaiva vyākhyātam&nbsp;||</p>
            
            <div class="commentary">
               <p><b>tadetannigadeneti</b>&nbsp;| parasparavyabhicāriṇorekatra saṃbhāvyamānatvāditi vyaktau
                  vikalpa ityarthaḥ&nbsp;||
               </p>
               ﻿<span class="pageinfo">[page 345]</span>
               
               <p>pūrveṣāṃ saṃbhavalakṣaṇamupanyasya dūṣayati—</p>
               
            </div>
            
            <div class="lg">
               <div class="kārikā">
                  <span class="l">droṇasya saṃbhavaḥ khāryāṃ śate pañcāśato yathā&nbsp;|</span>
                  <span class="l">tathānye saṃbhavaṃ prāhuḥ so 'numānānna bhidyate&nbsp;|| 26&nbsp;||</span>
                  
               </div>
            </div> 
            
            <p>bhidyate tu yadyaniścayaḥ syāt&nbsp;|</p>
            
            <div class="commentary">
               
               <p><b>droṇasyeti</b>&nbsp;| samudāyajñānādekadeśajñānasaṃbhava iti prācyānāmabhiprāyaḥ&nbsp;| tathā ca samudāyasya
                  samudāyivyāptatvādiyaṃ khārī droṇavatī khārītvāditi sulabham&nbsp;| anumāna evāsyāntarbhāva
                  ityarthaḥ&nbsp;| kathaṃ tarhi tavāpi saṃbhavo bhidyate sāmagrī kāryavyāpteti tatrāpyanumānameva
                  bhaviṣyatītyata āha—<b>bhidyata iti</b>&nbsp;| nahi sāmagrī dṛṣṭā yataḥ kāryamanumīyate, kiṃtu prabhūtakāraṇadarśanena kāryasya
                  jñānamanyadevotpadyata iti vaktavyam&nbsp;| tathā cāsmākaṃ darśane yuktaḥ pṛthagbhāvaḥ&nbsp;||
               </p>
               
               <p>yastūdāharaṇaviśeṣaṃ na pratisaṃdhatte taṃ bodhayitumudāharaṇāntaramāha—</p>
               
            </div>
            
            <p>yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘ruddhāpāṅa‍gaprasaramalakairañjanasnehaśūnyaṃ</span>
                     <span class="seg">pratyādeśādapi ca madhuno vismṛtabhrūvilāsam&nbsp;|</span>
                     </span>
                  <span class="l">
                     <span class="seg">tvayyāsanne nayanamuparispandi śaṅa‍ke mṛgākṣyā</span>
                     <span class="seg">mīnakṣobhākulakuvalayaśrītulāmeṣyatīti&nbsp;|| 71&nbsp;||’</span>
                     </span>
                  
               </div>
            </div>
            
            <p>atra yathā khāryāṃ droṇaḥ śate pañcāśaditi niyamo naivaṃ vipralambhe 'lakānāmakalpanamanañjanamakṣṇormadhuno
               vā pratyādeśaḥ, suhṛdudantalābhārambhe vā nayanaspandanāni, saṃbhāvyante ca prabhūtakāraṇalokādityeṣo
               'pi vidhirūpa eva saṃbhava iti&nbsp;||
            </p>
            
            <div class="commentary">
               <p><b>rūddhāpāṅa‍getyādi</b>&nbsp;| evaṃ viśleṣaduḥkhena karśitā yathā 'cetanāmapyalakānāṃ karuṇotpannaiva lakṣyate&nbsp;|
                  tasmādiyaṃ mā jaladharaṃ drākṣīditi nisargacapalasyāpāṅa‍gasya prasaramavarundhanti&nbsp;|
                  snehapadena nayanāñjanayoranupadhiranubandho vyajyate&nbsp;| tena mitho maitrīyogyatvam&nbsp;|
                  tena tannayanādanyatra nāñjanaṃ kāntimāpnotīti ko 'pi lāvaṇyaprakarṣastathābhūtasyāpyañjanasya
                  tyāge yadekatānatayā nātmānamapi pratisaṃdhātuṃ samartheti vyanakti&nbsp;| evaṃ saṃpadāntareṣvapi
                  svaraso 'nusaṃdheyaḥ&nbsp;| vipralambharūpakāraṇālokāccopari-<span class="pageinfo">[page 346]</span>nayanaspandanaṃ saṃbhāvyata iti saṃbhavadvayamatreti vyākhyānena sphuṭayati—<b>atra yathā khāryāmiti</b>&nbsp;||
               </p>
               
               <p>parasparopakārakayorekasya viśeṣaṃ dṛṣṭvāparasya viśeṣo jñāyata iti saṃbhavasāmyātta-
                  danantaramanyonyalakṣaṇamāha—
               </p>
            </div>
            
            <div class="lg">
               <div class="kārikā">
                  <span class="l">anyonyamupakāro yastadanyonyaṃ tridhā ca tat&nbsp;|</span>
                  <span class="l">vācyaṃ pratīyamānaṃ ca tṛtīyamubhayātmakam&nbsp;|| 27&nbsp;||</span>
                  
               </div>
            </div> 
            
            <div class="lg">
               <div class="kārikā">
                  <span class="l">anyonyacūlikānyobhrāntiranyonyamekatā&nbsp;|</span>
                  <span class="l">anyonyālaṃkṛterantastrayametadiheṣyate&nbsp;|| 28&nbsp;||</span>
                  
               </div>
            </div> 
            
            <div class="commentary">
               
               <p><b>anyonyamiti</b>&nbsp;| viśeṣārpaṇamupakāro na ceyaṃ parivṛttiḥ sthitasyānapanayanāt dānapratidānābhāvācca&nbsp;|
                  viśeṣastu nānārūpastadvākyārthībhūtarasānugāmitayā tatra tatronnīyate&nbsp;| vibhāgaṃ darśayati—<b>tridheti</b>&nbsp;| abhidhīyamānaṃ viśeṣataḥ śabdenopāttaṃ sāmānyataḥ śabdena viṣayīkṛtaṃ viśeṣatastu
                  pratīyamānamevetyubhayātmakam&nbsp;| dvābhyāmanyato 'pratīyamānam&nbsp;| anyānyacūlikādilakṣaṇāni
                  granthakāra eva sphuṭīkariṣyati&nbsp;||
               </p>
            </div> 
            
            <p>teṣvabhidhīyamānamanyonyamiha yathā—</p>
            
            <div class="lg">
               <div class="udāharaṇa">
                  <span class="l">‘kaṇṭhasya tasya stanabandhurasya muktākalāpasya ca nistalasya&nbsp;|</span>
                  <span class="l">anyonyaśobhājananādbabhūva sādhāraṇo bhūṣaṇabhūṣyabhāvaḥ&nbsp;|| 72&nbsp;||’</span>
                  
               </div>
            </div>
            
            <p>atrānyonyaśobhājananetyādinopakāryopakārakabhāvasya dvayorapyabhihitatvādabhidhīyamānamidamanyonyam&nbsp;||</p>
            
            <div class="commentary">
               
               <p><b>kaṇṭhasyeti</b>&nbsp;| bandhuro namraḥ&nbsp;| nistalo vartulaḥ&nbsp;||
               </p>
            </div> 
            
            <p>pratīyamānaṃ yathā—</p>
            
            <div class="lg">
               <div class="udāharaṇa">
                  <span class="l">‘uddhaccho piaï jalaṃ jaha jaha viralaṅa‍gulī ciraṃ pahio&nbsp;|</span>
                  <span class="l">pāāvaliā vi taha taha dhāraṃ taṇuampi taṇueī&nbsp;|| 73&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[uddharṣaḥ pibati jalaṃ yathā yathā viralāṅa‍guliściraṃ pathikaḥ&nbsp;|</span>
                  <span class="l">prapāpālikāpi tathā tathā dhārāṃ tanumapi tanūkaroti&nbsp;||]</span>
                  
               </div>
            </div>
            ﻿<span class="pageinfo">[page 347]</span>
            
            <p>atra pathikaprapāpālikayormitho 'nurāge yadekasya viralāṅa‍gulinā kareṇa pānīyapānamanyasyāḥ
               sutarāṃ vāridhārātanūkaraṇaṃ tena parasparamupakāryopakārakabhāvātpratīyamānamidamanyonyam&nbsp;||
            </p>
            
            <div class="commentary">
               <p><b>atra pathiketi</b>&nbsp;| mitho 'nurāga ityanena parasparānurāgasaṃvardhanamevātra viśeṣārpaṇamiti matam&nbsp;|
                  tathā hi karasya viralāṅa‍gulikaraṇe kathamahametāṃ cirāya paś‍yāmīti prapāpālikābhiprāya
                  eva vardhito bhavati&nbsp;| evamapi vāridhārātanūkaraṇe boddhavyam&nbsp;| na cāyamevaṃvidho
                  'rthaḥ kenāpi śabdenābhihita iti bhavati pratīyamānatā vaktṛpratipādyādiviśeṣaparyālocanenaiva
                  dhvananamunmiṣati&nbsp;||
               </p>
            </div> 
            
            <p>pratīyamānābhighīyamānaṃ yathā—</p>
            
            <div class="lg">
               <div class="udāharaṇa">
                  <span class="l">‘golāvisamoāracchaleṇa appā urammi se mukko&nbsp;|</span>
                  <span class="l">aṇuampāṇiddosaṃ teṇa vi sā gāḍhamuaụ̄dhā&nbsp;|| 74&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[godāviṣamāvatāracchalena ātmā urasi asya muktaḥ&nbsp;|</span>
                  <span class="l">anukampānirdoṣaṃ tenāpi sā gāḍhamupagụ̄dhā&nbsp;||]</span>
                  
               </div>
            </div>
            
            <p>atra godāvarīviṣamāvatāravyājena tayā tasyorasi ātmā kṣiptastenāpyanukampā nirdoṣā
               sā gāḍhamupagụ̄dhetyabhidhīyamānaḥ parasparamanurāgādupakāryopakārakabhāvaḥ pratīyata
               ityubhayātmakamidamanyonyam&nbsp;||
            </p>
            
            <div class="commentary">
               <p><b>atra godāvarīti</b>&nbsp;| pūrvavatpratīyamāno 'pi parasparamupakārasthalenānukampānirdoṣaśabdābhyāmabhidhayā
                  spṛś‍yata ityubhayarūpam&nbsp;| na ca śabdopātte kiṃ dhvananeneti vācyam&nbsp;| bhinnaviṣayatvāt&nbsp;||
               </p>
            </div> 
            
            <p>anyonyacūḍikā yathā—</p>
            
            <div class="lg">
               <div class="udāharaṇa">
                  <span class="l">‘śaśinā ca niśā niśayā ca śaśī śaśinā niśayā ca yathā gaganam&nbsp;|</span>
                  <span class="l">bhavatā ca sabhā sabhayā ca bhavān sabhayā bhavatā ca tathā bhuvanam&nbsp;|| 75&nbsp;||’</span>
                  
               </div>
            </div>
            
            <p>atra niśāśaśinoḥ sabhābhavatośca parasparamupakāryopakārakabhāve vartamānayoryadidaṃ
               gaganaṃ jagatī ca prasiddhayorupakārakatvacūḍikevoparyupari labhyate seyamanyonyacūḍikā&nbsp;|
            </p>
            ﻿<span class="pageinfo">[page 348]</span>
            
            <div class="commentary">
               <p><b>atra niśāśaśinoriti</b>&nbsp;| cūḍikā śikhā&nbsp;| sā yathā śarīratadavayavebhyo bhinnaivopalakṣyate tathātrāpi niśāśaśinoḥ
                  sabhābhavatoḥ parasparamupakārakatvamabhisaṃdhāya dvayordvayorgaganajagatī pratyupakārakatvamanyadevābhidhīyate&nbsp;|
                  na caitāvataiva viśeṣeṇa pṛthagbhāvo 'nyonyālaṃkārakavalīkṛtasyaiva tasya saṃbhavāt&nbsp;||
               </p>
            </div> 
            
            <p>anyonyabhrāntiryathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘jambūnāṃ kusumotkare navamadhunyārabdhapānotsavāḥ</span>
                     <span class="seg">kīrāḥ pakvaphalāśayā madhukarīścumbanti muñcanti ca&nbsp;|</span>
                     </span>
                  <span class="l">
                     <span class="seg">‘eteṣāmapi nīlakiṃśukadalairebhiḥ samānatviṣāṃ</span>
                     <span class="seg">puṣpabhrāntibhirāpatanti sahasā cañcūṣu bhṛṅa‍gāṅa‍ganāḥ&nbsp;|| 76&nbsp;||’</span>
                     </span>
                  
               </div>
            </div>
            
            <p>atra jambūkusumakuñjasthitamadhukarīṣu śukaśakuntānāṃ yā pakvajambūphalabhrāntiryā
               ca madhukarīṇāṃ śukacañcuṣu kiṃśukakusumabhrāntiḥ seyamanyonyabhrāntiranyonyasmādapṛthageva&nbsp;||
            </p>
            
            <div class="commentary">
               <p><b>atra jambūkusumeti</b>&nbsp;| na hi taimirikakeśapratyayavadbhrānteralaṃkāratāpi tadbhūtasādṛś‍yamūlāyā eva&nbsp;|
                  tathā ca camatkārivastvantaropamāparyavasāyitvamiti bhrāntisaṃsarga eva viśeṣārpaṇa
                  upakāraḥ&nbsp;| anyonyavacanena parasparagāmitā tasya tenaiva darśitetyanyonyalakṣaṇāśleṣātkathaṃ
                  pṛthagbhavatīti&nbsp;| etenānyonyaikatā vyākhyātā&nbsp;||
               </p>
            </div> 
            
            <p>anyonyātmakatā yathā—</p>
            
            <div class="lg">
               <div class="udāharaṇa">
                  <span class="l">‘praphullatāpicchanibhairabhīṣubhiḥ śubhaiśca saptacchadapāṃsupāṇḍubhiḥ&nbsp;|</span>
                  <span class="l">paraspareṇa cchuritāmalacchavī tadekavarṇāviva tau babhūvatuḥ&nbsp;|| 77&nbsp;||’</span>
                  
               </div>
            </div>
            
            <p>atra ś‍yāmapāṇḍutayoḥ parasparavyatirekeṇaikavarṇakaraṇādanyonyamekatā nāma bhrāntibhedo
               'nyonyātpṛthageva&nbsp;||
            </p>
            
            <div class="commentary">
               <p>parasparanirūpyatāsāmyātkramaprāptāṃ parivṛttiṃ nirūpayati—</p>
            </div>
            
            <div class="lg">
               <div class="kārikā">
                  <span class="l">vyatyayo vastuno yastu yo vā vinimayo mithaḥ&nbsp;|</span>
                  <span class="l">parivṛttirihoktā sā kāvyālaṃkāralakṣaṇe&nbsp;|| 29&nbsp;||</span>
                  
               </div>
            </div> 
            ﻿<span class="pageinfo">[page 349]</span>
            
            <div class="commentary">
               
               <p><b>vyatyaya iti</b>&nbsp;| vastusthitiviparyāsavacanaṃ parivṛttiriti sphuṭameva lakṣaṇam&nbsp;||
               </p>
            </div> 
            
            <div class="lg">
               <div class="kārikā">
                  <span class="l">sā tridhā vyatyayavatī tathā vinimayātmikā&nbsp;|</span>
                  <span class="l">tṛtīyā cobhayavatī nirdiṣṭā kāvyasūribhiḥ&nbsp;|| 30&nbsp;||</span>
                  
               </div>
            </div> 
            
            <div class="commentary">
               
               <p>sā tridhā-ekasthānasthitasya vastunaḥ sthānāntaraprāptivacanena, dānapratidānavacanena,
                  ubhayavacanena vā&nbsp;| tadāha—<b>sā tridheti</b>&nbsp;||
               </p> 
               
               <p>sarvatra mukhyavṛttyā gauṇavṛttivyapāśrayeṇa vā tathābhāvoktiriti ṣaṭa‍prakāratvaṃ
                  darśayati—
               </p>
               
            </div>
            
            <p>tridhāpi cāsau mukhyāmukhyabhedāddvidhābhūya ṣọdhā saṃpadyate&nbsp;|</p>
            
            <p>tāsu vyatyayavatī mukhyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kumudavanamapaśri śrīmadambhojaṣaṇḍaṃ</span>
                     <span class="seg">tyajati mudamulūkaḥ prītimāṃścakravākaḥ&nbsp;|</span>
                     </span>
                  <span class="l">
                     <span class="seg">udayamahimaraś‍miryāti śītāṃśurastaṃ</span>
                     <span class="seg">hatavidhilasitānāṃ hī vicitro vipākaḥ&nbsp;|| 78&nbsp;||’</span>
                     </span>
                  
               </div>
            </div>
            
            <p>atra yatkumudavanādīnāmapaśrīkatvādikaṃ yaccāmbhojakhaṇḍādīnāṃ śrīmattvādikaṃ mukhyameva
               prātarupalabhyate, seyaṃ vyatyayavatī mukhyā nāma parivṛttiḥ&nbsp;||
            </p>
            
            <div class="commentary"> 
               <p><b>tridhāpi cāsāviti&nbsp;| kumudavanamiti</b>&nbsp;| kumudavanādulūkāddhimaraś‍meḥ śrīmattvaṃ prītirudayaścāpasṛtāni prāptāni punarambhojakhaṇḍacakravākīhimāṃśūnāmitivyakto
                  vyatyayaḥ&nbsp;| mukhyatvaṃ grantha eva vyaktam&nbsp;||
               </p>
            </div> 
            
            <p>vyatyayavatyamukhyā yathā—</p>
            
            <div class="lg">
               <div class="udāharaṇa">
                  <span class="l">‘jo tīa ahararāo rattiṃ uvvāsio piaameṇa&nbsp;|</span>
                  <span class="l">soccia dīsaï gose savattiṇaaṇesu saṅa‍kanto&nbsp;|| 79&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[yastasyā adhararāgo rātrāvudvāsitaḥ priyatamena&nbsp;|</span>
                  <span class="l">sa eva dṛś‍yate prātaḥ sapatnīnayaneṣu saṃkrāntaḥ&nbsp;||]</span>
                  
               </div>
            </div>
            
            <p>atra priyatamena rātrāvudvāsitasyādhararāgasyeyaṃ sapatnīlocaneṣu saṃkrāntiḥ&nbsp;||</p>
            ﻿<span class="pageinfo">[page 350]</span>
            
            <div class="commentary">
               <p><b>atra priyatameneti</b>&nbsp;| tāmbūlādihetuko 'nya evādhararāgo 'nyaśca matsarahetukaḥ kaṣāyatālakṣaṇo nayanagāmīti
                  tayorabhedādhyavasāyo yattatpadābhyāṃ pratīta iti gauṇī vṛttiḥ&nbsp;| prakāśate ca śabdavṛttyādharasthānasthitasya
                  nayanasthānaprāptiriti tāvataivālaṃkāranirvāhaḥ&nbsp;||
               </p>
            </div> 
            
            <p>vinimayavatī mukhyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘praścyotanmadasurabhīṇi nimnagāyāḥ</span>
                     <span class="seg">krīḍanto gajapatayaḥ payāṃsi kṛtvā&nbsp;|</span>
                     </span>
                  <span class="l">
                     <span class="seg">kiñjalkavyavahitatāmradānalekhai-</span>
                     <span class="seg">rutteruḥ sarasijagandhibhiḥ kapolaiḥ&nbsp;|| 80&nbsp;||’</span>
                     </span>
                  
               </div>
            </div>
            
            <p>atra karikapolamadāmodasyāmbhojarajaḥ parimalasya ca saritsaliladvipakapolapālyormukhyatvenaiva
               parasparopakaraṇādiyaṃ vinimayavatī mukhyā nāma parivṛttiḥ&nbsp;||
            </p>
            
            <div class="commentary">
               <p><b>atra karikapoleti</b>&nbsp;| gajendrāṇāṃ madayāsamacandrakayoḥ(?) svāśritayornadīṣu saṃkrāmaṇaṃ nadīsthitayośca
                  kiñjalkāmbhojaparimalayorgrahaṇaṃ tena dānapratidānavattayā vinimayo bhavati&nbsp;||
               </p>
            </div> 
            
            <p>vinimayavatyamukhyā yathā—</p>
            
            <div class="lg">
               <div class="udāharaṇa">
                  <span class="l">‘tasya ca pravayaso jaṭāyuṣaḥ svargiṇaḥ kimiha śocyate 'dhunā&nbsp;|</span>
                  <span class="l">yena jarjarakalevaravyayātkrītamindukiraṇojjvalaṃ yaśaḥ&nbsp;|| 81&nbsp;||’</span>
                  
               </div>
            </div>
            
            <p>atra jarjarakalevaraṃ datvā śaśikiraṇaśubhraṃ yaśaḥ krītamityamukhyayaiva vṛttyā vinimayokteramukhyeyaṃ
               vinimayavatī parivṛttiḥ&nbsp;||
            </p>
            
            <div class="commentary">
               <p><b>atra jarjareti</b>&nbsp;| mūlyārpaṇakrayaṇayoratra bādhāvdyakta evopacāraḥ, śabdavṛttistu pūrvavadeva kuṇṭhaiveti
                  bhavati vinimayaḥ&nbsp;||
               </p>
            </div> 
            
            <p>ubhayavatī mukhyā yathā—</p>
            
            <div class="lg">
               <div class="udāharaṇa">
                  <span class="l">‘locanādharakṛtāhṛtarāgā vāsitānanaviśeṣitagandhā&nbsp;|</span>
                  <span class="l">vāruṇī paraguṇātmaguṇānāṃ vyatyayaṃ vinimayaṃ ca vitene&nbsp;|| 82&nbsp;||’</span>
                  
               </div>
            </div>
            ﻿<span class="pageinfo">[page 351]</span>
            
            <p>atra vāruṇyā yadadharādrāgo 'pahṛtya cakṣuṣornikṣiptasteneyaṃ vyatyayavatī, yacca
               mukhāmodavāsitayā svāmodena mukhāmodo viśeṣitastena vinimayavatī&nbsp;| tadiyamubhayathāpi
               mukhyavṛttyaivokteti mukhyeyamubhayavatī parivṛttiḥ&nbsp;||
            </p>
            
            <div class="commentary">
               <p><b>locanādhareti</b>&nbsp;| locanādharayoryathāsaṃkhyaṃ kṛta āhṛto rāgo yayā tena locane kṛto 'dharādapanīta
                  iti vyatyayaḥ&nbsp;| vāsite ānane viśeṣito gandho yasyāḥ sā tathā&nbsp;| tena tayā mukhaṃ vāsitaṃ
                  mukhena ca seti bhavati vinimayaḥ&nbsp;| <b>paraguṇātmaguṇānāmiti</b>&nbsp;| paraguṇānāmiti paraguṇānāṃ vyatyayaḥ, ātmaguṇānāṃ vinimaya iti saṃbandhaḥ&nbsp;| kartṛtvamutprekṣitaṃ
                  tadetaddarśayati—<b>atreti</b>&nbsp;||
               </p>
            </div> 
            
            <p>ubhayavatyamukhyā yathā—</p>
            
            <div class="lg">
               <div class="udāharaṇa">
                  <span class="l">‘kiṃ catraṃ yadi devena bhūbhṛtaḥ karadīkṛtāḥ&nbsp;|</span>
                  <span class="l">devo 'pi dāpitaḥ kiṃ tairna punaḥ pṛṣṭhataḥ karam&nbsp;|| 83&nbsp;||’</span>
                  
               </div>
            </div>
            
            <p>atra bhūbhṛtāmakaradānāṃ yatkarapradānaṃ jigīṣośca yatpṛṣṭhe hastanikṣepaḥ sa eva
               dravyaguṇādīnāṃ sthānādiparivṛttau vyatyayo, yacca devena bhūbhṛtaḥ karadīkṛtāḥ devo
               'pi taiḥ pṛṣṭhataḥ karaṃ dāpita iti so 'yaṃ dānapratipādanalakṣaṇo 'pi vinimaya ityetadubhayamapīha
               śliṣṭapadābhidheyatvādamukhyavṛttyaivocyamānamupalabhyata ityubhayavatīyamamukhyā
               parivṛttiḥ&nbsp;||
            </p>
            
            <div class="commentary">
               <p>ekatra pratītasyānyatra pratyayaḥ parivṛttau; tathā nidarśane 'pīti tadanantaraṃ nida-
                  rśanaṃ lakṣayati—
               </p>
            </div>
            
            <div class="lg">
               <div class="kārikā">
                  <span class="l">dṛṣṭāntaḥ proktasiddha‍yai yaḥ siddhe 'rthe tannidarśanam&nbsp;|</span>
                  <span class="l">pūrvottarasamatve tadṛju vakraṃ ca kathyate&nbsp;|| 31&nbsp;||</span>
                  
               </div>
            </div> 
            
            <div class="commentary">
               <p><b>dṛṣṭānta iti</b>&nbsp;| proktasya prākaraṇikasya siddhirniścayaḥ&nbsp;| nanvanumānāṅa‍gamapi dṛṣṭāntābhidhānaṃ
                  pṛthagalaṃkāraḥ syādityata āha—<b>siddhe 'rtha iti</b>&nbsp;| siddha evārthe kaṃcidviśeṣamāvedayituṃ dṛṣṭāntoktirnidarśanam, sādhye tvarthe 'numānamiti
                  vibhāgaḥ&nbsp;| pūrvaṃ dārṣṭāntikoktiṃ samāpya paścāddṛṣṭāntoktiriti dvitīyaḥ&nbsp;| ekayaivoktyā
                  dṛṣṭāntadārṣṭāntikayoriti tṛtīyaḥ&nbsp;| tadāha—<b>pūrvottarasamatva iti</b>&nbsp;| yatra śabdata ﻿<span class="pageinfo">[page 352]</span>eva tulyetivṛttatā dṛṣṭāntadarṣṭāntikayoranugamyate tadṛju nidarśanam&nbsp;| yatra tu paryavasitāyāmuktau
                  sahṛdayaparyālocanayā tadvakram&nbsp;| tadetadāha—<b>ṛju vakraṃ ceti</b>&nbsp;| tena nidarśanasya ṣaḍ bhedāḥ&nbsp;||
               </p>
            </div> 
            
            <p>teṣu pūrvamṛju yathā—</p>
            
            <div class="lg">
               <div class="udāharaṇa">
                  <span class="l">‘udayanneva savitā padmeṣvarpayati śriyam&nbsp;|</span>
                  <span class="l">vibhāvayati bhūtīnāṃ phalaṃ suhṛdanugrahaḥ&nbsp;|| 84&nbsp;||’</span>
                  
               </div>
            </div>
            
            <p>atra ṛjūttk‍yaiva pūrvaṃ dṛṣṭāntaḥ paścāddārṣṭāntikaṃ pradarśitamitīdamṛ-
               jupūrvaṃ ca nidarśanaṃ sūryadṛṣṭāntena vibhūtīnāṃ suhṛdanugrahaḥ phalamiti
               jñāpayati&nbsp;||
            </p>
            
            <div class="commentary">
               <p><b>sūryadṛṣṭānteneti</b>&nbsp;| ṛddhibhiḥ suhṛdanugṛhyata iti siddho 'rthaḥ, kiṃtu tadetadeva tāsāṃ phalamiti viśeṣamabhidhātuṃ
                  sūryadṛṣṭāntopanyāsaḥ&nbsp;| atra samṛddhatāphalaṃ suhṛttvamanugrahatvaṃ ceti śabdata eva
                  sūryādiṣu dṛṣṭāntadārṣṭāntikābhimateṣu pratīyata iti ṛjutvamityarthaḥ&nbsp;||
               </p>
            </div> 
            
            <p>tadevaṃ vakraṃ yathā—</p>
            
            <div class="lg">
               <div class="udāharaṇa">
                  <span class="l">‘pāṇaüḍī avi jaliuṇa huavaho jalaï jaṇṇavāummī&nbsp;|</span>
                  <span class="l">ṇahu te parihariavvā visamadasāsaṇṭhiā purisā&nbsp;|| 85&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[pānakuṭīmapi jvālayitvā hutavaho jvalati yajñavāṭamapi&nbsp;|</span>
                  <span class="l">nahi te parihartavyā viṣamadaśāsaṃsthitāḥ puruṣāḥ&nbsp;||]</span>
                  
               </div>
            </div>
            
            <p>atrāpi pūrvaṃ dṛṣṭāntaḥ paścāddārṣṭāntikam&nbsp;| kiṃtu yathā pūrvatrodayamānaḥ savitā
               suhṛtpadmeṣu śriyamarpayatīti tulyetivṛttatā ṛjūktyā śabdenaivābhidhīyate, naivamatra
               kiṃ tarhi jvalanetivṛttena tulyaṃ tattu tatpuruṣāṇāmitivṛttamaśābdaṃ yukticāturyātpratīyate
               tadidaṃ pūrvaṃ ca vakraṃ nidarśanam&nbsp;||
            </p>
            
            <div class="commentary">
               <p><b>pāṇaüḍīti</b>&nbsp;| pāṇapadaṃ mlecchadeśīyam&nbsp;| pāne kuṭī śauṇḍikakuṭī vā&nbsp;| <b>atrāpīti</b>&nbsp;| dṛṣṭānte 'pi pānakuṭījvalanādikaṃ viśeṣaṇamupāttam&nbsp;| ca ca taddārṣṭā-﻿<span class="pageinfo">[page 353]</span>
                  ntike saṃbhavati śabdena vā pratyāyyate; kiṃtu bimbapratibimbanyāyenātra bhavati&nbsp;|
                  tathā hi yathā pānakuṭyāṃ hutavahasya jvalanaṃ yajñavāṭe ca tathā 'vyavasthitacittatayā
                  grāmīṇāvidagdhayuvatiprasakto bhūtvānyatra nāgarikāsu vidagdhāsu rajyate so 'pi na
                  tyājya ityukticāturyāttulyetivṛttatā gamyate 'to vakratvamityāha—<b>kiṃtu yatheti</b>&nbsp;||
               </p>
            </div>
            
            <p>uttaramṛju yathā—</p>
            
            <div class="lg">
               <div class="udāharaṇa">
                  <span class="l">‘hiaa tiracchīyaï saṃmuhapacchā gahiakaḍakkhāssa&nbsp;|</span>
                  <span class="l">pahia ekkejje goraḍī ṇaṃ caühaṭṭa uvaccha&nbsp;|| 83&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[hṛdaye tiraścīnā saṃmukhaprāptā paścādgṛhītakaṭākṣāsya&nbsp;|</span>
                  <span class="l">pathikasyaikaiva gauratarā nanu catuṣpathe vrajati&nbsp;||]</span>
                  
               </div>
            </div>
            
            <p>atra ṛjūttkyā śabda evābhidhīyamānasādharmyaṃ dārṣṭāntikamabhidhāyottarakālaṃ dṛṣṭānto
               'bhihitastadidamuttaramṛju nidarśanam&nbsp;||
            </p>
            
            <div class="commentary">
               <p><b>hiaeti</b>&nbsp;| vicchittipathikasyābhilāṣitā yā yoṣitsā ekaiva&nbsp;| hṛdaye smaraṇārụ̄dhā satī lagnā
                  ataeva tiracchīyaï tiryak‌śalyāyamānā pathikasaṃmukhābhimukhasya tasya calitatvāt&nbsp;|
                  paścācca gṛhītakaṭākṣā paścādbhūtena gṛhītaścamatkṛtaḥ kaṭākṣo yasyāḥ&nbsp;| ekkejje ekaiva&nbsp;|
                  jiravadhāraṇe&nbsp;| ṇaṃ nanu catuṣyathe kaścitsaṃmukhatāṃ kaścittiraścīnatāṃ kaścitpaścādbhāvaṃ
                  dhatte; gaurī tu pathikasyaikaiva tatheti&nbsp;| <b>atra ṛjūttkyā śabdata
                     eveti</b>&nbsp;| tiryaktvādīnāmubhayagāmināṃ śabdenopādānātpratītimātreṇa cālaṃkāranirvāhaḥ&nbsp;||
               </p>
            </div>
            
            <p>tadeva vakraṃ yathā—</p>
            
            <div class="lg">
               <div class="udāharaṇa">
                  <span class="l">‘upari ghanaṃ ghanapaṭalaṃ dūre dayitā kimetadāpatitam&nbsp;|</span>
                  <span class="l">himavati divyauṣadhayaḥ kopāviṣṭaḥ phaṇī śirasi&nbsp;|| 87&nbsp;||’</span>
                  
               </div>
            </div>
            
            <p>atrāpi dārṣṭāntikamabhidhāyottarakālameva dṛṣṭānto vihitastadidamuttaraṃ ṛju nidarśanam;
               kiṃtu yathā pūrvasmin hṛdaye tiryagityādibhiḥ śabda eva ṛjūktyā sādharmyābhidhānam,
               naivamatra tathā; api tu kimetadāpatitamityukticāturyeṇa viparyayeṇa ca liṅa‍gasaṃkhyā
               yathāsaṃkhyānām&nbsp;| tadetaduttaraṃ vakraṃ ca nidarśanam&nbsp;|
            </p>
            ﻿<span class="pageinfo">[page 354]</span>
            
            <div class="commentary">
               <p><b>api tu kimetadāpatitamityukticāturyeṇeti</b>&nbsp;| nanu ca uparītyanena
                  vyavadhānamupāttaṃ dṛṣṭānte 'pi śabda eva pratiphalati tatkathaṃ vakratvamityata āha—<b>viparyayeṇeti</b>&nbsp;| ghanapaṭalaṃ napuṃsakam, phaṇī pumān, dayitā caikavacanavatī, oṣadhayo bahuvacanāliṅi‍gatāḥ&nbsp;|
                  ghanapaṭalaṃ pūrvaṃ dārṣṭāntikamupakramya dṛṣṭāntoktau na pūrvaṃ phaṇī nirdiṣṭaḥ&nbsp;|
                  tato liṅa‍gasaṃkhyānāṃ viparyayo bhavati, tadayamarthena śabdata evopari paryavasthānaṃ
                  dūratvaṃ ca dṛṣṭāntayoḥ pratīyate; śirasi himavatītyetābhyāmanyathākāraṃ bodhitatvāt&nbsp;|
                  phalatastu sa evārtha iti vakrataiveti&nbsp;|
               </p>
            </div>
            
            <p>samamṛju yathā—</p>
            
            <div class="lg">
               <div class="udāharaṇa">
                  <span class="l">‘yāti candrāṃśubhiḥ spṛṣṭā dhvāntarājī parābhavam&nbsp;|</span>
                  <span class="l">sadyo rājaviruddhānāṃ darśayantī durantatām&nbsp;|| 88&nbsp;||’</span>
                  
               </div>
            </div>
            
            <p>atra rājaviruddhānāmiti śliṣṭapadena darśayantīti vartamānakālalakṣaṇātsadya iti taddhitena
               ca samakālameva dṛṣṭāntadārṣṭāntikayoḥ śabdato ṛjūktyaivoktatvādidamṛju samaṃ ca <b>nidarśanam</b>&nbsp;|
            </p>
            
            <div class="commentary">
               <p><b>yatīti</b>&nbsp;| rājā candro nṛpatiśca&nbsp;| tadanayoḥ śliṣṭoktiviṣayatayā na pūrvāparabhāvo vibhāvyate&nbsp;|
                  candrāṃśuparābhūtadhvāntarājīnṛpativiruddhadurantayorapi darśayantīti śatrā, sadya
                  iti taddhitena ca samatvam&nbsp;| kiṃtu dhvāntarājī parabhavaṃ yātīti dṛṣṭāntoktau satyāṃ
                  madhye rājaviruddhānāmiti darṣṭāntikamuktvā punarapi dṛṣṭāntaviśeṣaṇaṃ darśayantītyuktam&nbsp;|
                  ataevoktikavalīkṛtatvādda‍ṛṣṭāntadārṣṭāntikayoḥ samatvamityāśayavānvyācaṣṭe—<b>atra rājaviruddhānāmiti</b>&nbsp;|
               </p>
            </div> 
            
            <p>tadeva vakraṃ yathā—</p>
            
            <div class="lg">
               <div class="udāharaṇa">
                  <span class="l">‘ṇa uṇa varakoaṇḍadaṇḍae yutimāṇusevi emea&nbsp;|</span>
                  <span class="l">guṇavajjieṇa jāaï vaṃsuppaṇṇe vi ṭaṅa‍kāro&nbsp;|| 89&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[na punarvarakodaṇḍadaṇḍake putri mānuṣe 'pyevameva&nbsp;|</span>
                  <span class="l">guṇavarjitena jāyate vaṃśotpanne 'pi ṭaṅa‍kāraḥ||]</span>
                  
               </div>
            </div>
            
            <p>atra na kevalaṃ kodaṇḍadaṇḍake mānuṣe 'pyevamevetītaretarayogavadvakratayā yugapadabhidhānaṃ
               guṇavarjitavaṃśotpanne 'pi ṭaṅa‍kāro na jāyata iti ﻿<span class="pageinfo">[page 355]</span>śliṣṭapadatve 'pi vyatirekamukhena guṇavṛttyā cābhidhānāddhanuṣīva mānuṣe 'pi guṇavatyeva
               mahāñśabdo bhavatīti vakroktyā sādharmyāvagatiḥ&nbsp;| tadidamaśabdatvādibhiḥ pūrvādbhidyamānaṃ
               samaṃ vakraṃ ca nidarśanam&nbsp;|
            </p>
            
            <div class="commentary">
               <p><b>ṇa uṇa vareti</b>&nbsp;| guṇo dhairyādistantrī ca, vaṃśaḥ kulaṃ veṇuśca, ṭaṅa‍kāro 'vyaktānukaraṇaṃ khyātiśca&nbsp;|
                  <b>itaretarayogavaditi</b>&nbsp;| tathāhi—‘tvanmukhaṃ puṇḍarīkaṃ ca phulle’ ityatra phullaṃ cetītaretarayogenaikaśeṣe
                  ekayoktyā phulleti dvābhyāṃ saṃbadhyate&nbsp;| tathā vināpyekaśeṣaṃ guṇavajjieṇa vaṃsuppaṇṇe
                  ṭaṅa‍kāra iti yugapadanvīyante&nbsp;| nanu yathā rājaviruddhānāmityatra śeṣeṇa ṛjutvaṃ
                  tathātrāpi bhaviṣyatītyata āha—<b>śliṣṭapadatve 'pīti</b>&nbsp;| dhanuṣīva mānuṣe 'pi mahāñśabdo bhavatīti vivakṣitam&nbsp;| na ca vyatirekamukhenopanaye
                  'yamarthaḥ śabdādavagamyate, pratīyate cārtha iti yuktaṃ vakratvam&nbsp;| nanu vyatirekeṇaiva
                  kathaṃ na tulyavṛttitā saṃmatetyata āha—<b>guṇavṛttyā ceti</b>&nbsp;| satyametattathāpi dvayorvarṇanīyayorguṇādikayorabhedādhyavasāyo vaktavyaḥ&nbsp;| tathā
                  gauṇavṛttivyapāśrayeṇaiva vakratvam&nbsp;| tadidamuktaṃ vyatirekamukhena guṇavṛttyā ceti&nbsp;|
               </p>
               
               <p>vyatirekaṃ vinā dṛṣṭāntadārṣṭāntikabhāvābhāvāvdya<a href="" class="app" title="द्वाभ्यामिति युक्तं प्रतिभाति&nbsp;।">*</a>tirekābhyāṃ tallakṣaṇamāha—
               </p>
            </div>
            
            <div class="lg">
               <div class="kārikā">
                  <span class="l">śabdopātte pratīte vā sādṛśye vastunordvayoḥ&nbsp;|</span>
                  <span class="l">bhedābhidhānaṃ bhedaśca vyatirekaśca kathyate&nbsp;|| 32&nbsp;||</span>
                  
               </div>
            </div> 
            
            <div class="commentary">
               
               <p><b>śabdopātta iti</b>&nbsp;| bhedābhidhānaṃ vaidharmyakathanam&nbsp;| evaṃ cet merusarṣapayorapitathābhidhānamalaṃkāraḥ
                  syādata uktam—<b>sādṛśye vastunoriti</b>&nbsp;| upamānopameyayorityarthaḥ&nbsp;| sādṛśyaṃ dvidhā&nbsp;| śabdopāttaṃ pratītaṃ ca&nbsp;| aśabdopāttamapi
                  dhvananānumānādibhiravagamyata iti na virodhastadidamuktam—<b>pratīte veti</b>&nbsp;| tadayamarthaḥ—udbhūtacamatkārisādṛśyayorvairasyoktirvyatirekaḥ, svarūpākhyastu
                  pṛthag bhedo nāstyevetyuktam&nbsp;||
               </p>
               
               <p>vibhāgaṃ darśayati—</p>
            </div>
            
            <div class="lg">
               <div class="kārikā">
                  <span class="l">svajātivyattkyupādhibhyāmekobhayabhidā ca saḥ&nbsp;|</span>
                  <span class="l">sādṛśyādvaisādṛśyācca bhitraḥ ṣọdhābhijāyate&nbsp;|| 33&nbsp;||</span>
                  
               </div>
            </div> 
            
            <div class="commentary">
               <p><b>svajātīyeti</b>&nbsp;| yena rūpeṇa vaiyatirekyamupādīyate tadrūpavantaṃ vyatirekaprati-﻿<span class="pageinfo">[page 356]</span>yoginaṃ parikalpya tato vyatireko 'pīti svajātivyatirekaḥ prathamaḥ prakāraḥ&nbsp;| dvitīyastu
                  saiva vyaktirvidharmeti&nbsp;| etatprakāradvayaṃ yathāsaṃkhyamabhidhīyamānasādṛśyayoriti
                  mūlabhedadvayaṃ tathaivāparamekānekalakṣaṇaṃ prakāradvayaṃ tatraivānyatsādṛśyavaisādṛśyarūpaṃ
                  dvayamiti krameṇa ṣọdhā bhedo vivakṣitaḥ&nbsp;| yathā ca svajātivyatireṃkayoḥ pratīyamānābhidhīyamānasādṛśyagāmitā
                  na saṃbhavati tathāgre vakṣyate&nbsp;||
               </p>
            </div> 
            
            <p>tatra śabdopāttasādṛśye svajātivyatireko yathā—</p>
            
            <div class="lg">
               <div class="udāharaṇa">
                  <span class="l">‘aratnālokasaṃhāryamavāryaṃ sūryaraśmibhiḥ&nbsp;|</span>
                  <span class="l">dṛṣṭirodhakaraṃ yūnāṃ yauvanaprabhavaṃ tamaḥ&nbsp;|| 90&nbsp;||’</span>
                  
               </div>
            </div>
            
            <p>atra yauvanaprabhavasya tamasastamojātyā saha dṛṣṭirodhakaramiti sādṛśyamuktvā, aratnālokasaṃhāryamavāryaṃ
               sūryaraśmibhiriti vyatireko vihitaḥ, so 'yaṃ svajātivyatirekaḥ&nbsp;||
            </p>
            
            <div class="commentary">
               <p><b>atra yauvanaprabhavasyeti</b>&nbsp;| yauvanakṛtamajñānalakṣaṇamanyadeva tamo 'nyaccāndhakārarūpaṃ tayostadbhāvāpattiriyameva
                  kalpanāsmābhiruktā&nbsp;| anena tu prakāreṇa rasaḥ puṣyatītyalaṃkāramadhye gaṇanam&nbsp;||
               </p>
            </div> 
            
            <p>pratīyamānasādṛśye svavyaktivyatireko yathā—</p>
            
            <div class="lg">
               <div class="udāharaṇa">
                  <span class="l">‘aṇṇoṇṇehiṃ sucariasaahiṃ aṇudiṇa vaḍ̣dhiia māṇu&nbsp;|</span>
                  <span class="l">appaṇavi ṇa hu mahuvi aha appāṇeṇa samāṇu&nbsp;|| 91&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[anyonyaiḥ sucaritaśatairanudinaṃ vardhate mānaḥ&nbsp;|</span>
                  <span class="l">asyāpi na khalu mahānapi athātmanā samānaḥ&nbsp;||]</span>
                  
               </div>
            </div>
            
            <p>atra pratīyamānopamānasādṛśyopacaritabhedādātmavyakteranyairanyaiśca sucaritaśataiḥ
               svavyaktita eva bhedo 'bhihitaḥ&nbsp;| so 'yaṃ svavyaktivyatirekaḥ&nbsp;||
            </p>
            
            <div class="commentary">
               <p>aṇṇoṇṇehiṃ anyonyairmāno 'haṃkāraḥ pūjā vā&nbsp;| yau tu kalpitabhedādhikaraṇatve-
                  nopāttau virodhidharmavattayā śabdātpratīyeti tayorniryantra<a href="" class="app" title="<b&gt;अत्र</b&gt; ‘निर्यत्नं णत्वा-’ इति पाठ आसीत्तत्र निर्थन्त्रणत्वादिकमिति कल्पितोऽस्ति&nbsp;।">*</a>ṇatvādikamiti bhavati sādṛśyaṃ pratīyamānam&nbsp;||
               </p>
            </div>
            ﻿<span class="pageinfo">[page 357]</span>
            
            <p>śabdopāttasādṛśya ekavyatireko yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘preyāneva vṛṣastavāpi satataṃ bhūtistavāpi sthirā</span>
                     <span class="seg">durgāyā bhavatāpi bhūgharabhuvaḥ samyaggṛhītaḥ karaḥ&nbsp;|</span>
                     </span>
                  <span class="l">
                     <span class="seg">nirvyājaṃ parameśvaratvamiyatā no yāsi vaktuṃ janai-</span>
                     <span class="seg">rhelollāsitavāhinīśamathane yatro viṣadī bhavān&nbsp;|| 92&nbsp;||’</span>
                     </span>
                  
               </div>
            </div>
            
            <p>atra priyavṛṣatvādibhirabhihitasādṛśyayorupamānopameyayorupameyasyaiva yathoktasādṛśyaviṣaye
               viṣāditvaṃ yuktamityekavyatireko 'yam&nbsp;||
            </p>
            
            <div class="commentary">
               <p><b>preyāneveti</b>&nbsp;| vṛṣo gaurdharmaśca&nbsp;| bhūtiḥ sampad bhasma ca&nbsp;| durgā gaurī viṣamā ca&nbsp;| bhūdharabhūrgirijā
                  parvatabhūmiśca&nbsp;| karo hasto rājadaṇḍaśca&nbsp;| vāhinīśaḥ samudraḥ senāpatiśca&nbsp;| viṣādī
                  viṣabhakṣako 'vasādavāṃśca&nbsp;| yadyapyatrānurūpaṃ sādṛśyaṃ nāsti tathāpi śabdasādṛśyenāpyupamā
                  pravartata eva&nbsp;| yathā—‘sakalaṅa‍kaṃ purametajjātaṃ saṃprati sitāṃśubimbamiva’ iti&nbsp;|
                  ata evobhayālaṃkāratvamupamāyāḥ&nbsp;||
               </p>
            </div> 
            
            <p>sa eva pratīyamānasādṛśyo yathā—</p>
            
            <div class="lg">
               <div class="udāharaṇa">
                  <span class="l">‘sakalaṅkena jaḍena ca sāmyaṃ doṣākareṇa te kīdṛk&nbsp;|</span>
                  <span class="l">abhujaṅa‍ga samanayanaḥ kathamupameyo hareṇāsi&nbsp;|| 93&nbsp;||’</span>
                  
               </div>
            </div>
            
            <p>atra pratīyamānasādṛśyasya pūrvārghe candropamānasya sakalaṅa‍katādiruttarardhena
               varṇanīyopameyasyābhujaṅa‍gatvādirekasyaiva bhedakaḥ svadharmo 'bhihitaḥ so 'yamapyekavyatireka
               eva&nbsp;||
            </p>
            
            <div class="commentary">
               <p><b>sakalaṅa‍keneti</b>&nbsp;| kalaṅa‍ko 'pavādo lāñchanaṃ ca&nbsp;| jaḍo mūrkhaḥ śītalaśca&nbsp;| abhujaṅa‍go na veśyāpatiravidyamānasarpaśca&nbsp;|
                  samanayano yuganayanaḥ sarvān samaṃ nayatīti ca&nbsp;| āhlādakatvādikaṃ candreṇāniruddhaiśvaryādikaṃ
                  parameśvareṇa sādṛśyaṃ pratīyate&nbsp;||
               </p>
            </div> 
            
            <p>śabdopāttasādṛśye ubhayavyatireko yathā—</p>
            
            <div class="lg">
               <div class="udāharaṇa">
                  <span class="l">‘abhinnavelau gambhīrāvamburāśirbhavānapi&nbsp;|</span>
                  <span class="l">asāvañjanasaṃkāśastvaṃ ca cāmīkaradyutiḥ&nbsp;|| 94&nbsp;||’</span>
                  
               </div>
            </div>
            
            <p>atra dvayorapyabhidhīyamānasādṛśyayorubhayavyatirekaḥ&nbsp;||</p>
            ﻿<span class="pageinfo">[page 358]</span>
            
            <div class="commentary">
               <p><b>abhinneti</b>&nbsp;| velā maryādā tīraṃ ca&nbsp;| gambhīro 'talasparśo 'calitacittavṛttiśca&nbsp;||
               </p>
            </div> 
            
            <p>sa eva pratīyamānasādṛśyayoryathā—</p>
            
            <div class="lg">
               <div class="udāharaṇa">
                  <span class="l">‘tvanmukhaṃ puṇḍarīkaṃ ca dvayorapyanayorbhidā&nbsp;|</span>
                  <span class="l">kamalaṃ jalasaṃrohi tvanmukhaṃ tvadupāśrayam&nbsp;|| 95&nbsp;||’</span>
                  
               </div>
            </div>
            
            <p>tadetannigadenaiva vyākhyātam&nbsp;| so 'yaṃ pratīyamānasādṛśyayorubhayorvyatirekaḥ&nbsp;||</p>
            
            <p>abhidhīyamānasādṛśyayoḥ sadṛśavyatireko yathā—</p>
            
            <div class="lg">
               <div class="udāharaṇa">
                  <span class="l">‘tvanmukhaṃ puṇḍarīkaṃ ca phulle surabhigandhinī&nbsp;|</span>
                  <span class="l">bhramadbhramaramambhojaṃ loladṛṣṭi mukhaṃ tu te&nbsp;|| 96&nbsp;||’</span>
                  
               </div>
            </div>
            
            <p>atra mukhāmbhojayoḥ 'phulle surabhigandhinī' iti padābhyāmabhidhīyamānasādṛśyayoḥ
               sadṛśameva bhramadbhramaratvaṃ loladṛṣṭitvaṃ ca bhedakamupanyastamiti so 'yaṃ śabdopāttasādṛśyayoḥ
               sadṛśavyatirekaḥ&nbsp;||
            </p>
            
            <p>sa eva pratīyamānasādṛśyayoryathā—</p>
            
            <div class="lg">
               <div class="udāharaṇa">
                  <span class="l">‘candro 'yamambarottaṃso haso 'yaṃ toyabhūṣaṇam&nbsp;|</span>
                  <span class="l">nabho nakṣatramālīdamidamutkumudaṃ payaḥ&nbsp;|| 97&nbsp;||’</span>
                  
               </div>
            </div>
            
            <p>atra pūrvārdhe candrahaṃsayoḥ pratīyamānasādṛśyayorambarottaṃsatvatoyabhūṣaṇatve,
               uttarārdhe tu nabhaḥpayasornakṣatramālitvotkumudatve sadṛśe eva bhedake&nbsp;| so 'yaṃ
               pratīyamānasādṛśyayoḥ sadṛśavyatirekaḥ&nbsp;||
            </p>
            
            <p>abhihitasādṛśyayorasadṛṃśavyatireko yathā—</p>
            
            <div class="lg">
               <div class="udāharaṇa">
                  <span class="l">‘śaśāma vṛṣṭirmeghānāmutsaṅa‍ge tasya bhūbhṛtaḥ&nbsp;|</span>
                  <span class="l">virarāma na rāmasya dhārāsantatiraśruṇaḥ&nbsp;|| 98&nbsp;||’</span>
                  
               </div>
            </div>
            
            <p>atra bhūbhṛta ityanena sākṣādupāttasādṛśyayo rāmamālyavatoryo 'yamutsaṅa‍ge samasto
               'śrudhārāpāto yasya meghavṛṣṭerabhāvastadidamubhayorasadṛśameva bhedakam&nbsp;| so 'yamabhidhīyamānasādṛśyayorasadṛśavyatirekaḥ&nbsp;||
            </p>
            ﻿<span class="pageinfo">[page 359]</span>
            
            <div class="commentary">
               <p><b>śaśāma vṛṣṭiriti</b>&nbsp;| bhūbhṛto rājñaśca&nbsp;||
               </p>
            </div>
            
            <p>sa eva pratīyamānasādṛśyayoryathā—</p>
            
            <div class="lg">
               <div class="udāharaṇa">
                  <span class="l">‘abhrūvilāsamaspṛṣṭamadarāgaṃ mṛgekṣaṇam&nbsp;|</span>
                  <span class="l">idaṃ tu nayanadvandvaṃ tava tadguṇabhūṣitam&nbsp;|| 99&nbsp;||’</span>
                  
               </div>
            </div>
            
            <p>atra kāntāmṛgekṣaṇayoḥ pratīyamānasādṛśyayorbhrūvilāsamadarāgau tadabhāvau ca visadṛśau
               bhedakāviti so 'yaṃ pratīyamānasādṛśyayorasadṛśavyatirekaḥ&nbsp;||
            </p>
            
            <p>sadṛśāsadṛśavyatirekābhyāmeva tadubhayavyatireko 'pi vyākhyātaḥ&nbsp;| yathā—</p>
            
            <div class="lg">
               <div class="udāharaṇa">
                  <span class="l">‘nirmalendu nabho reje vikacābjaṃ babhau saraḥ&nbsp;|</span>
                  <span class="l">paraṃ paryaśruvadanau mamlaturbhrātarāvubhau&nbsp;|| 100&nbsp;||’</span>
                  
               </div>
            </div>
            
            <p>atra nabhaḥsarasoḥ pratīyamānasādṛśyayornirmalendutvaṃ vikacābjatvaṃ ca prāgvadeva
               sadṛśe bhedake; tābhyāṃ ca mukhacandramukhakamalābhyāṃ manoharāhlādakatvābhyāṃ ca
               pratīyamānasādṛśyayoreva rāmalakṣmaṇayoryeyaṃ mukhaparyaśrutā, tanau ca mlānirnirmalendutāvirājamānayorvikacābjatvaśobhamānatvayośca
               sā visadṛśīti so 'yaṃ sadṛśāsadṛśabhedakatvakṛtabheda eva tadubhaya-
               vyatirekaḥ&nbsp;||
            </p>
            
            <div class="commentary">
               <p><b>tābhyāṃ ca mukhacandreti</b>&nbsp;| mukhasya candrakamalabhāvo 'nādikavikalpanāsiddha iti tenāpi rūpeṇa pratīyamānasādṛśyatvamuktam&nbsp;||
               </p>
               
               <p>nanu mitho vyatirekabhedagaṇanamanupapatraṃ sadṛśāsadṛśavyatirekasyāpi saṃbhavā-
                  dityata āha—
               </p>
            </div>
            
            <p>etenaikavyatirekādisaṃbhedo 'pi vyākhyātaḥ&nbsp;| yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘mithyā deva bhujena te 'lpavibhavaḥ kalpadrumaḥ spardhate</span>
                     <span class="seg">nahyenaṃ bhuvanatrayābhayamahāsatrī kṛpāṇo 'ñcati&nbsp;|</span>
                     </span>
                  ﻿<span class="pageinfo">[page 360]</span>
                  <span class="l">
                     <span class="seg">tulyastatrabhavānprayāgaviṭapī yasyaitadekārṇave</span>
                     <span class="seg">kāyāntarviniveśya viśvamakhilaṃ śākhāsu śete hariḥ&nbsp;|| 101&nbsp;||’</span>
                     </span>
                  
               </div>
            </div>
            
            <p>atra varṇanīyabāhukalpadrumayorabhimataphaladāyitvādibhiḥ pratītasādṛśyayorbhuvanatrayābhayapradāyī
               varṇanīyabāhau kṛpāṇo bhedaka ityekavyatirekaḥ&nbsp;| tathā varṇanīyabāhoḥ prayāgavaṭasya
               ca prāgvadeva pratīyamānasādṛśyayorekasya bhuvanatrayābhayamahāsatrī kṛpāṇaḥ śākhāsu
               śete, anyasya tu mahāpralaye svakāyāntarniveśitārakhilaviśvo vaikuṇṭhaḥ&nbsp;| tāvimau
               tayoḥ sadṛśāveva bhedakau harikṛpāṇayorvā śyāmatādibhiḥ pratīyamānasādṛśyayorimāveva
               dharmau bhedakau so 'yamevaṃprakāro vyatirekasaṃkara utreyaḥ&nbsp;| svajātivyatireke pratīyamānasādṛśyam,
               svavyaktivyatireke cābhidhīyamānasādṛśyaṃ yadyudāharaṇaṃ dṛśyate saṃbhavati vā tadā
               tadapyudāhāryam&nbsp;||
            </p>
            
            <div class="commentary">
               <p><b>eteneti</b>&nbsp;| <b>prāgvadeveti</b>&nbsp;| amimataphaladāyitvādibhiḥ&nbsp;| <b>evaṃprakāra iti</b>&nbsp;| na hyekavākyasthatāmātreṇa tathā camatkaroti yathāṅa‍gāṅa‍gaṅigabhāvādibhiḥ parasparagrathanayeti&nbsp;|
                  saiva prakārapadenābhihitā&nbsp;| <b>yadyudāharaṇaṃ dṛśyate saṃbhavati veti</b>&nbsp;| na hi svajātivyatireke dvayorabhedādhyavasāyaḥ sādṛśyamantareṇa camatkāramarpayatīti
                  kalpitameva vācyam&nbsp;| na ca kalpanāśabdamantareṇa pratīyamānasādṛśyasaṃbhavaḥ; sādṛśyasya
                  bhedādhiṣṭānatvāt&nbsp;| svavyaktivyatireke 'pyasaṃbhavastathābhūtameva tu śabdenopādīyata
                  iti syādata uktaṃ yadi dṛśyate iti&nbsp;||
               </p>
               
               <p>sahakāritvaṃ vyatirekanirūpyamato vyatirekānantaraṃ samāhitalakṣaṇamāha—</p>
            </div>
            
            <div class="lg">
               <div class="kārikā">
                  <span class="l">kāryārambhe sahāyāptirdaivādaivakṛteha yā&nbsp;|</span>
                  <span class="l">ākasmikī buddhipūrvobhayī vā tatsamāhitam&nbsp;|| 34&nbsp;||’</span>
                  
               </div>
            </div> 
            
            <p>tatrākasmikī daivakṛtā yathā—</p>
            
            <div class="lg">
               <div class="udāharaṇa">
                  <span class="l">‘mānamasyā nirākartuṃ pādayorme patipyataḥ&nbsp;|</span>
                  <span class="l">upakārāya diṣṭyedamudīrṇaṃ ghanagarjitam&nbsp;|| 102&nbsp;||’</span>
                  
               </div>
            </div>
            ﻿<span class="pageinfo">[page 361]</span>
            
            <p>atra mānanirākaraṇopakrame kālotpannasyākasmikaghanagarjitasya mānavidhvaṃse sahakāritvādākasmikīyaṃ
               daivakṛtā sahāyasaṃpattiḥ&nbsp;||
            </p>
            
            <div class="commentary">
               <p><b>kāryārambha iti</b>&nbsp;| sahāyaḥ prakṛtakāryakāraṇasya sahakārī, tenālaṃkāratā ākasmikyacintitapūrvā buddhipūrvādviparītā&nbsp;|
                  ākasmikyādīnāṃ pratyekaṃ daivādaivakṛtasaṃbandhe ṣaṭprakāraṃ samāhitamityarthoktam&nbsp;||
               </p>
            </div> 
            
            <p>ākasmikyevādaivakṛtā yathā—</p>
            
            <div class="lg">
               <div class="udāharaṇa">
                  <span class="l">‘anuśāsatamityanākulaṃ nayavartmākulamarjunāgrajam&nbsp;|</span>
                  <span class="l">svayamartha ivābhivāñchitastamabhīyāya parāśarātmajaḥ&nbsp;|| 103&nbsp;||’</span>
                  
               </div>
            </div>
            
            <p>atra bhīmānuśāsanakālopakrama eva vyāsāgamanasya tadupakāritvādākasmikīyamadaivakṛtā
               sahāyāptiḥ&nbsp;||
            </p>
            
            <div class="commentary">
               <p><b>vyāsāgamanasyeti</b>&nbsp;| vyāsena saṃpādyamānasya&nbsp;| <b>tenādaivakṛteti</b>&nbsp;||
               </p>
            </div> 
            
            <p>buddhipūrvā daivakṛtā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kalpānte śamitatrivikramamahākaṅa‍kāladaṇḍasphura-</span>
                     <span class="seg">ccheṣasyūtanṛsiṃhavakranakharaprotādikolāmiṣaḥ&nbsp;|</span>
                     </span>
                  <span class="l">
                     <span class="seg">viśvaikārṇavatāviśeṣamuditau tau matsyakūrmāvubhau</span>
                     <span class="seg">karṣandhīvaratāṃ gataḥ syatu jaganmohaṃ mahābhairavaḥ&nbsp;|| 104&nbsp;||’</span>
                     </span>
                  
               </div>
            </div>
            
            <p>atra pralayasamaye maheśvareṇa samāpayitumupakrāntānāṃ trivikramādīnāṃ yo 'yaṃ tadbhuvā
               baḍiśādinā matsyakūrmayorākarṣaṇaprakāraḥ sa bhagavatā bhairaveṇa buddhipūrvakamupakalpyamāno
               daivāttathābhūtaireva taiḥ saṃpadyata iti buddhipūrveyaṃ daivakṛtā sahāyāptiḥ&nbsp;||
            </p>
            
            <div class="commentary">
               <p><b>daivāttathābhūtaireveti</b>&nbsp;| narasiṃhanakhādīnāṃ baḍiśādyucitamūrtiśālināṃ daivameva nimittam, baḍiśādicintā
                  ca viṣayīkṛteti buddhipūrvatā&nbsp;||
               </p>
            </div> 
            
            <p>buddhipūrvā 'daivakṛtā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘mūle pañca tataścatuṣṭayamiti sraksaṃniveśaiḥ śiraḥ-</span>
                     <span class="seg">puṣpairanyatamāvalokanamitairucchoṇitairarcite&nbsp;|</span>
                     </span>
                  ﻿<span class="pageinfo">[page 362]</span>
                  <span class="l">
                     <span class="seg">hastasparśavaśena mūrdhni daśamaṃ mūrdhānamāropayan</span>
                     <span class="seg">śaṃbhoradbhutasāhasaikarasikaḥ kairna śruto rāvaṇaḥ&nbsp;|| 105&nbsp;||’</span>
                     </span>
                  
               </div>
            </div>
            
            <p>atra yo 'yaṃ daśavadanena svayaṃ chinnaiḥ śirobhirbhagavataḥ śaṃbhorarcanāprakāra
               upakrāntastatra mūle pañca tataścatuṣṭayamiti śiroviracanāprapañcobuddhipūrvako 'daivakṛtaḥ
               kriyamāṇo 'sya karmaṇaḥ samāptau sahakārikāraṇatāmāsādayatītyayamadaivakṛto buddhipūrvakaḥ
               samāhitabhedaḥ&nbsp;||
            </p>
            
            <div class="commentary">
               <p><b>mūle pañceti</b>&nbsp;| adho 'dhaḥ sthūlapuṣpasya saṃniveśa uparyupari tanuriti dūrvāpūjāprakāraḥ prasiddhaḥ&nbsp;|
                  anyatamālokananimittairāropitaiḥ&nbsp;| atra lokaprasiddhapūjāprakāraḥ kāryabhūtaḥ&nbsp;| uparyupari
                  tanusaṃniveśaniṣpādanaṃ sahakāri&nbsp;| idaṃ ca rāvaṇaprayatnaniṣpādyatvādadaivakṛtaṃ buddhipūrvaṃ
                  ca bhavatītyanyatamena mūrdhnānyatamasyāropaṇaṃ na navamacchedaparyantamāsīt&nbsp;| pūjāsvarūpeṇaiva
                  bhagavāṃstuṣyati na tathā viditenetyabhiprāyavato nistaraṅa‍gā bhaktistena sāhasasyādbhutatvam&nbsp;||
               </p>
            </div> 
            
            <p>ākasmikī buddhipūrvā daivakṛtā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘sā kaumudī nayanayorbhavataḥ sujanmā</span>
                     <span class="seg">tasyā bhavānapi manorathabandhabandhuḥ&nbsp;|</span>
                     </span>
                  <span class="l">
                     <span class="seg">tatsaṅa‍gamaṃ prati sakhe nahi saṃśayo 'sti</span>
                     <span class="seg">yasminvidhiśca madanaśca kṛtābhiyogau&nbsp;|| 106&nbsp;||’</span>
                     </span>
                  
               </div>
            </div>
            
            <p>atra yo 'yaṃ mādhavasya mālatīṃ prati samāgamābhilāṣastatreyaṃ mālatyā ākasmikī buddhipūrvā
               ca tathā pravṛttiḥ sobhayyapi daivakṛtā ca sahāyāptiḥ samāhitabhedaḥ&nbsp;||
            </p>
            
            <div class="commentary">
               <p><b>atra yo 'yaṃ mādhavasyeti</b>&nbsp;| vidhiśca madanaśca kṛtābhiyogāvityanena mālatyāḥ pṛrvānubhāvāḥ kathyante&nbsp;| te ca
                  dvidhā bhavantītyākasmikī daivapūrvā sahāyasaṃpattiḥ&nbsp;||
               </p>
            </div> 
            
            <p>ākasmikī buddhipūrvā cādaivakṛtā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘dṛṣṭirvandanamālikā stanayugaṃ lāvaṇyapūrṇau ghaṭau</span>
                     <span class="seg">śubhrāṇāṃ prakaraḥ smitaḥ sumanasāṃ vakraprabhā darpaṇaḥ&nbsp;|</span>
                     </span>
                  ﻿<span class="pageinfo">[page 363]</span>
                  <span class="l">
                     <span class="seg">romāñcodgama eva sarṣapakaṇaḥ pāṇī punaḥ pallavau</span>
                     <span class="seg">svāṅa‍gaireva gṛhaṃ priyasya viśatastanvyā kṛtaṃ maṅa‍galam&nbsp;|| 107&nbsp;||’</span>
                     </span>
                  
               </div>
            </div>
            
            <p>atrāgacchataḥ priyasyeyaṃ vandanamālikādimaṅa‍galakriyā manaḥparitoṣahetustasyāstanvaṅa‍gyā
               iṅgitākāraireva yannivartanaṃ so 'yamākasmikaḥ svabuddhipūrvakaśca tatsahakārikāraṇatvādadaivakṛtaśca
               samāhitabhedaḥ&nbsp;||
            </p>
            
            <div class="commentary">
               <p><b>atrāgacchataḥ priyasyeti</b>&nbsp;| maṅa‍galakriyāmātraṃ na camatkārāspadamata uktaṃ
                  manaḥparitoṣaheturiti&nbsp;| smitaṃ buddhipūrvam&nbsp;| romāñco na buddhipūrvaḥ&nbsp;| evaṃ dṛṣṭyādau
                  yathāyathaṃ veditavyamiti&nbsp;||
               </p>
               
               <p>buddhipūrvāyāṃ sahāyāptau kvacidbhrāntirapyasti tatastadanantaraṃ tāṃ lakṣayati—</p>
            </div>
            
            <div class="lg">
               <div class="kārikā">
                  <span class="l">bhrāntirviparyayajñānaṃ dvidhā sāpi prayujyate&nbsp;|</span>
                  <span class="l">atattve tattvarūpā ca tattve cātattvarūpiṇī&nbsp;|| 35&nbsp;||</span>
                  
               </div>
            </div> 
            
            <div class="lg">
               <div class="kārikā">
                  <span class="l">atattve tattvarūpā yā trividhā sāpi paṭhyate&nbsp;|</span>
                  <span class="l">abādhitā bādhitā ca tathā kāraṇabādhitā&nbsp;|| 36&nbsp;||</span>
                  
               </div>
            </div> 
            
            <div class="commentary">
               <p><b>bhrāntiriti</b>&nbsp;| atasmiṃstaditi niścayo bhrāntiḥ&nbsp;| saiva viparyayaḥ&nbsp;| na caivaṃ saṃśayādaya ityuktapūrvam&nbsp;|
                  sā dvidhā—yasya yatrāsadbhāvastasya tatra sadbhāvāropaḥ, yasya vā yatra sadbhāvastasya
                  tatrāsadbhāvāropaḥ&nbsp;| so 'yaṃ bhāvābhāvakṛto niyamo bhrānterbādhaniyame 'pi kvacidvāropanyāso
                  bhavati kvacinna bhavati&nbsp;| upanyāso dvirūpo 'bhidhayā vṛttyantareṇa ca&nbsp;| yatra bādhopanyāse
                  bādhitānupanyāse vā 'bādhitā tasminneva vākye 'vijñātabādhetyarthaḥ&nbsp;| upanyāsetaraprakāreṇa
                  jñātabādhakā bādhitā&nbsp;| bādhakāraṇokterbādhaparyavasānābhiprāyatvāt tadetaddarśayati—<b>abādhitā bādhitā ceti</b>&nbsp;||
               </p>
            </div> 
            
            <p>tatrātattve tattvarūpā 'bādhitā yathā—</p>
            
            <div class="lg">
               <div class="udāharaṇa">
                  <span class="l">‘mohavirame sarosaṃ thoratthaṇamaṇḍale suravahūṇam&nbsp;|</span>
                  <span class="l">jeṇa karikumbhasambhāvaṇāi diṭṭhī pariṭṭhaviā&nbsp;|| 108&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[mohavirame saroṣaṃ sthūlastanamaṇḍale suravadhūnām&nbsp;|</span>
                  <span class="l">yena karikumbhasaṃbhāvanayā dṛṣṭiḥ paristhāpitā&nbsp;||]</span>
                  
               </div>
            </div>
            ﻿<span class="pageinfo">[page 364]</span>
            
            <p>atra suravadhūstanamaṇḍale karikumbhatvena gṛhīte 'tattvarūpe yanmithyaiva tattvāropaṇaṃ
               na cānantaraṃ vādhakopanyāsaḥ kṛtasteneyamabādhitā atattve tattvarūpā bhrāntiḥ&nbsp;||
            </p>
            
            <div class="commentary">
               
               <p><b>mohavirama iti</b>&nbsp;| pariṭṭhaviā sapallavaṃ vyavasthāpitā&nbsp;| tatraiva paripūrvasya tiṣṭateḥ prasiddhatvāt&nbsp;|
                  saroṣamiti samavāyiviśeṣaṇam&nbsp;| na ca tadantareṇa kriyāsadbhāvaḥ&nbsp;| tena mohe 'pi na
                  prakrāntarasānubhāvasvarūpatāmahāsīditi vyajyate&nbsp;| itthaṃ
                  ca dṛ̣dhānubandho 'sau raso yadbalavattaravirodhisaṃparke 'pi na kārkaśyamagāditi
                  sthūlamaṇḍalasuravadhūpadaiḥ prakāśyate saṃbhāvanayā na tu pūrvotpannajñānena&nbsp;| karikumbhānāṃ
                  dṛḍhataravāsanatvāt&nbsp;| abādhitetyatra yathārtho 'bhimatastathā darśayati—<b>bādhakopanyāsa iti</b>&nbsp;||
               </p>
            </div> 
            
            <p>atattve tattvarūpā bādhitā yathā—</p>
            
            <div class="lg">
               <div class="udāharaṇa">
                  <span class="l">‘hasiaṃ sahatthatālaṃ sukkhavaḍaṃ uvagaehi pahiehi&nbsp;|</span>
                  <span class="l">pattapphalasāricche uḍḍīṇe pūsavaṃdammi&nbsp;|| 109&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[hasitaṃ sahastatālaṃ śuṣkavaṭamupagataiḥ pathikaiḥ&nbsp;|</span>
                  <span class="l">pattraphalasadṛśe uḍḍīne śukavṛnde 'smin&nbsp;||]</span>
                  
               </div>
            </div>
            
            <p>atra pattraphalito 'yaṃ nyagrodha ityatattvarūpe tattvabuddhāvutpannāyāṃ ya uttarakālamapattratāniṣphalatāpratyayasteneyamatattve
               tattvarūpākhyā bādhitā bhrāntiḥ&nbsp;||
            </p>
            
            <div class="commentary">
               <p><b>hasiamiti</b>&nbsp;| pūsaḥ śukaḥ&nbsp;| vandaṃ vṛndam&nbsp;| śukacañca‌upucchānāṃ pakvanyagrodhaphalanavapalāśasādṛśyam&nbsp;|
                  yadyapi nātra bādho 'bhihitastathāpi uḍḍīṇa ityanenārthābhāvaviṣayā pratītiḥ kriyate&nbsp;|
                  kathamanyathā hasitahastatālarūpakāryasyopanyāsaḥ syāt&nbsp;||
               </p>
            </div> 
            
            <p>atattve tattvarūpā kāraṇabādhitā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kanakakalaśasvacche rādhāpayodharamaṇḍale</span>
                     <span class="seg">navajaladharaśyāmāmātmadyutiṃ pratibimbitām&nbsp;|</span>
                     </span>
                  <span class="l">
                     <span class="seg">asitasicayaprāntabhrāntyā muhurmuhurutkṣipa-</span>
                     <span class="seg">ñjayati janitavrīḍāhāsaḥ priyāhasito hariḥ&nbsp;|| 110&nbsp;||’</span>
                     </span>
                  
               </div>
            </div>
            ﻿<span class="pageinfo">[page 365]</span>
            
            <p>atra śyāmāyāmātmadyutāvasitasicayaprāntabuddhiratattve tattvarūpā priyāhasitena ca
               kāraṇena yadbādhitā saiṣātattve tattvarūpā kāraṇabādhitā bhrāntiḥ&nbsp;||
            </p>
            
            <div class="commentary">
               <p><b>atra śyāmāyāmiti</b>&nbsp;| nātra pūrvodāharaṇavacchabdena kayācidapi vṛttyārthābhāvo viṣayīkṛtaḥ kiṃtu prakārāntareṇonnīyate&nbsp;|
                  tathāhi nāyakenāṃśukāpaharaṇalīlāyite 'pi yadidaṃ rādhāyāḥ sicayāvarodhāṅa‍gacalanabhrūkṣepādi
                  mugdhāṅa‍ganocitavibhramavirodhi hasitaṃ tatkāraṇaṃ bādhasyeti&nbsp;||
               </p>
            </div> 
            
            <div class="lg">
               <div class="kārikā">
                  <span class="l">atattvarūpā tattve yā sāpi traividhyasiddhaye&nbsp;|</span>
                  <span class="l">hānopādānayorheturūpekṣāyāśca jāyate&nbsp;|| 37&nbsp;||</span>
                  
               </div>
            </div> 
            
            <p>tatra tattve 'tattvarūpā hānaheturyathā—</p>
            
            <div class="lg">
               <div class="udāharaṇa">
                  <span class="l">‘so muddhamio miatahṇiāhiṃ taha dūmi tuha āsāhim&nbsp;|</span>
                  <span class="l">jaha saṃbhāvamaī ṇavi ṇaīṇa paraṃmuho jāo&nbsp;|| 111&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[sa mugdhamṛgo mṛgatṛṣṇikābhistathā dūnastvadāśābhiḥ&nbsp;|</span>
                  <span class="l">yathā sadbhāvamayīṣvapi nadīṣu parāṅa‍mukho jātaḥ&nbsp;||]</span>
                  
               </div>
            </div>
            
            <p>atra pāramārthikīṣvapi nadīṣu mṛgatṛṣṇāpratāritaḥ sanyanna mṛgaḥ payaḥ pātuṃ pratipadyate
               pratyuta tyajati teneyaṃ tattve 'pyatattvarūpā hānaheturbhrāntiḥ&nbsp;||
            </p> 
            
            <div class="commentary">
               <p>hānaṃ dvividham&nbsp;| pravṛttyabhāvo viparītaśca prayatnaḥ&nbsp;| dvidhāpyatrābhimatamiti vyā-
                  khyānena sphuṭayati—<b>na pratipadyate pratyuta tyajatīti</b>&nbsp;||
               </p>
            </div>
            
            <p>tattve 'tattvarūpopādānaheturyathā—</p>
            
            <div class="lg">
               <div class="udāharaṇa">
                  <span class="l">‘samarthaye yatprathamaṃ priyāṃ prati kṣaṇena tanme parivartate 'nyathā&nbsp;|</span>
                  <span class="l">ato vinidre sahasā vilocane karomi na sparśavibhāvitāpriyaḥ&nbsp;|| 113&nbsp;||’</span>
                  
               </div>
            </div>
            
            <p>atrāṅa‍gīkṛtalatārūporvaśīpariṣvaṅa‍gasukhanimīlitākṣasya purūravasaḥ śāpāntāvirbhūtasatyarūpāyāmapi
               tasyāṃ yeyaṃ pūvānubhūtevaṃvidhānekavidhavipralambhasaṃbhāvanayā nayanayoranunmīlanabuddhiḥ
               seyaṃ tattve 'pyatattvarūpopādānaheturbhrāntiḥ&nbsp;||
            </p>
            ﻿<span class="pageinfo">[page 366]</span>
            
            <div class="commentary">
               <p><b>samarthaye iti</b>&nbsp;| vibhāvitāpriya iti yuktaḥ pāṭhaḥ, priyādiṣu puṃvadbhāvapratiṣedhāt&nbsp;| nātrābhāvāropaḥ
                  sphuṭo 'vagamyata iti prakaraṇamādāya vyācaṣṭe—<b>atrāṅa‍gīkṛteti</b>&nbsp;| na ca vācyaṃ dolāyamānatayā saṃśayarūpamidaṃ jñānamiti&nbsp;| yato nāstyevātra priyatamā
                  tathāpi tadāropeṇa manastāpātivāhanamucitamiti jānataḥ purūravaso 'nubandhaprakarṣaḥ
                  puṣyati nānyatheti sahṛdayahṛdayasākṣikamidam&nbsp;| tadetanmanāk sphuṭayati—<b>pūrvānubhūtaivaṃvidheti</b>&nbsp;||
               </p>
            </div> 
            
            <p>tattve 'pyatattvarūpopekṣāheturyathā—</p>
            
            <div class="lg">
               <div class="udāharaṇa">
                  <span class="l">‘cikraṃsayā kṛtrimapatripaṅa‍kteḥ kapotapālīṣu niketanānām&nbsp;|</span>
                  <span class="l">mārjāramapyāyataniścalāṅa‍gaṃ yasyāṃ janaḥ kṛtrimameva mene&nbsp;|| 113&nbsp;||’</span>
                  
               </div>
            </div>
            
            <p>atra tattvarūpe 'pi mārjāre kṛtrimo 'yamiti buddhau jātāyāṃ tasyāṃ prayojakatvena
               yadupekṣaṇaṃ seyaṃ tattve 'pyatattvarūpopekṣāheturbhrāntiḥ&nbsp;||
            </p>
            
            <div class="commentary">
               <p><b>prayojakatvena yadupekṣaṇamiti</b>&nbsp;| yā pravṛttiṃ nivṛttiṃ vā na prasūte 'pekṣā-
                  buddhiṃ vetyarthaḥ&nbsp;||
               </p>
            </div> 
            
            <div class="lg">
               <div class="kārikā">
                  <span class="l">bhrāntimānbhrāntimālā ca bhrānteratiśayaśca yaḥ&nbsp;|</span>
                  <span class="l">bhrāntyanadhyavasāyaśca bhrāntireveti me matam&nbsp;|| 38&nbsp;||</span>
                  
               </div>
            </div> 
            
            <div class="commentary">
               <p><b>bhrāntimāniti</b>&nbsp;| bhūmni matup&nbsp;| bhūmārtho dvividho bahūnāṃ bhrāntīnāmekaviṣayato bhinnaviṣayāṇāṃ
                  vā samānakartṛtā&nbsp;| ādyo bhrāntimato viṣayo, dvitīyo bhrāntimālāyāḥ&nbsp;| na hi bhrāntimati
                  mālākramaniyamo 'sti yugapadapi bhinnakartṛkāṇāṃ jāyamānatvāt&nbsp;| bhrānteratiśayaḥ śabdopanītaprakarṣā
                  bhrāntiriti svakāryabhūtaṃ vitarkamādāya pratīyamāno viparyayaheturbhramāntarānubandhī&nbsp;||
               </p>
            </div> 
            
            <p>tatra bhrāntimān yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘kapole mārjāraḥ paya iti karāṁllẹdhi śaśina-</span>
                     <span class="seg">starucchidraprotānbisamiti karī saṃkalayati&nbsp;|</span>
                     </span>
                  <span class="l">
                     <span class="seg">ratānte talpasthānharati dayitāpyaṃśukamiti</span>
                     <span class="seg">prabhāmattaścandro jagadidamaho vibhramayati&nbsp;|| 114&nbsp;||’</span>
                     </span>
                  
               </div>
            </div>
            ﻿<span class="pageinfo">[page 367]</span>
            
            <p>atrendumarīciṣu payaḥprabhṛtibhrāntibhūmnāyaṃ bhrāntimān nāma bhrāntereva bhedaḥ&nbsp;||</p>
            
            <p>bhrāntimālā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘nīlendīvaraśaṅkayā nayanayorbandhūkabuddha‍yādhare</span>
                     <span class="seg">pāṇau padmadhiyā madhūkakusumabhrāntyā tathā gaṇḍayoḥ&nbsp;|</span>
                     </span>
                  <span class="l">
                     <span class="seg">līyante kabarīṣu bāndhavajanavyāmohajātaspṛhā</span>
                     <span class="seg">durvārā madhupāḥ kiyanti taruṇi sthānāni rakṣiṣyasi&nbsp;|| 115&nbsp;||’</span>
                     </span>
                  
               </div>
            </div>
            
            <p>atra yuvatyavayaveṣu nayanādiṣu madhuvratānāṃ yeyaṃ nīlotpalādibuddhiḥ seyaṃ mālākrameṇopajāyamānā
               bhrāntimālā bhrāntereva bhedaḥ&nbsp;||
            </p>
            
            <p>bhrāntyatiśayo dvedhā—vitarkaheturviparyayahetuśca&nbsp;| tayoḥ pūrvamupamābhrāntimācakṣate,
               dvitīyaṃ tu bhrāntyatiśayameva&nbsp;|
            </p>
            
            <p>tatropamābhrāntiryathā—</p>
            
            <div class="lg">
               <div class="udāharaṇa">
                  <span class="l">‘hṛtoṣṭharāgairnayanodabindubhirnimagnanābhernipatadbhiraṅkitam&nbsp;|</span>
                  <span class="l">cyutaṃ ruṣā bhinnagaterasaṃśayaṃ śukodaraśyāmamidaṃ stanāṃśukam&nbsp;|| 116&nbsp;||’</span>
                  
               </div>
            </div>
            
            <p>atra śādvale 'pi samutpannastanāṃśukabhramasya purūravaso yo 'yaṃ sādṛśyātiśayito
               vitarkaḥ seyamupamābhrāntiḥ&nbsp;||
            </p>
            
            <div class="commentary">
               
               <p><b>tayoḥ pūrvamiti</b>&nbsp;| tattvena pratīyato madhye manāk‌tavdyatirekamullikhito nūnaṃ bhedābhedatulyatayā
                  manasi sādṛśyaṃ pravartata iti bhāvaḥ&nbsp;| asaṃśayamiti padena prakarṣo vitarkaśca pratyāyitaḥ&nbsp;||
               </p>
            </div> 
            
            <p>bhrāntyatiśayo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘diśyāddhūrjaṭijūṭakoṭisariti jyotsnālavodbhāsinī</span>
                     <span class="seg">śāśāṅa‍kī kalikā jalabhramivaśāddrāgdṛṣṭanaṣṭā mudam&nbsp;|</span>
                     </span>
                  <span class="l">
                     <span class="seg">yāṃ cañcacchapharībhrameṇa mukulīkurvanphaṇālīṃ muhu-</span>
                     <span class="seg">rmuhyaṁllakṣyamahirjighṛkṣatitamāmākuñcanaprāñcanaiḥ&nbsp;|| 117&nbsp;||’</span>
                     </span>
                  
               </div>
            </div>
            ﻿<span class="pageinfo">[page 368]</span>
            
            <p>atra gaṅa‍gāmbhaḥpratiphalitāṃ rajanikarakalāmālokayato vāsukeryeyaṃ śapharībhrameṇa
               mukulīkurvan phaṇālīṃ śapharīyamityadhyāsitā viparyayabuddhiḥ so 'yaṃ bhrāntyatiśayo
               nāma bhrāntereva bhedaḥ&nbsp;||
            </p>
            
            <div class="commentary">
               <p><b>jighṛkṣatitamāmiti</b>&nbsp;| ‘tiṅaśca 5|3|56’ iti tamapi ‘kimettiṅavyayaghādāmvadravyaprakarṣe 5|4|11’ ityām&nbsp;||
               </p>
            </div> 
            
            <p>bhrāntyanadhyavasāyo 'pi dvidhā—sālambano nirālambanaśca&nbsp;| tayoḥ sālambano yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg"><a href="" class="app" title="अत्र श्लोके—‘विरहिणीजणण’ इति, ‘दअन्तेण’ इति, ‘णावइ’ इति, ‘चैत्तेण’ इति टीकाकारसंमतः पाठः.">*</a>‘virahiṇihiaakaantahiṃ ṇiṇṇāaï</span>
                     <span class="seg">takkhaṇi chāijjaï aliṇivahehiṃ caitteṇa cūavaṇī&nbsp;|</span>
                     </span>
                  <span class="l">
                     <span class="seg">aha tāsu vi maarandahiṃ saṃdāṇiaï</span>
                     <span class="seg">jaha ṇa kalamba ṇa amba ṇa jambū jāṇiaï&nbsp;|| 118&nbsp;||’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">
                     <span class="seg">[virahiṇīhṛdayakṛtāntairnirṇīyate</span>
                     <span class="seg">tatkṣaṇe chādyate 'linivahaiścaitreṇa cūtavanī&nbsp;|</span>
                     </span>
                  <span class="l">
                     <span class="seg">atha tāsvapi makarandairvadhyate</span>
                     <span class="seg">yathā na kadambo nāmro na jambūrjñāyate&nbsp;||]</span>
                     </span>
                  
               </div>
            </div>
            
            <p>na kadambo nāmro na jambūriti jñāyata iti trayāṇāmevāvalambanabhūtatvātsālambano nāmāyaṃ
               bhrāntyanadhyavasāyo bhrāntibhedaḥ&nbsp;||
            </p>
            
            <div class="commentary">
               <p>bhrānteranadhyavasāyo 'nirdhāryamāṇaviṣayatā&nbsp;| <b>virahiṇījaṇaṇa iti</b>&nbsp;| virahiṇījanasya&nbsp;| ‘adhīgartha-2|3|52|’ ityādinā karmaṇi ṣaṣṭhī&nbsp;| daanteṇa dayamānena
                  rakṣatā&nbsp;| ṇāvaï pratibhāti&nbsp;| takkhaṇi tatra kṣaṇe&nbsp;| chāijjaï aliṇivahehiṃ chādyate
                  'linivahaiḥ karaṇabhūtaiḥ&nbsp;| caitteṇa caitreṇa kartrā&nbsp;| cūavaṇī cūtavanī&nbsp;| taha tathā&nbsp;|
                  tāsu vi tasyā api&nbsp;| saṃdāṇiaï badhyate&nbsp;| anirdhāritaviṣayatayā kathamālambananirālambanayorbheda
                  ityata āha—<b>trayāṇāmevāvalambanabhūtatvāditi</b>&nbsp;| uktibhaṅa‍gyā viṣayopādānādityarthaḥ&nbsp;||
               </p>
            </div>
            ﻿<span class="pageinfo">[page 369]</span>
            
            <p>nirālambo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘ubhau rambhāstambhāvupari viparītau kamalayo-</span>
                     <span class="seg">stadūrdhvaṃ ratnāśmasthalamatha durūhaṃ kimapi yat&nbsp;|</span>
                     </span>
                  <span class="l">
                     <span class="seg">tataḥ kumbhau paścādbisakisalaye kandalamaye</span>
                     <span class="seg">tadanvindāvindīvaramadhukarāḥ kiṃ punaridam&nbsp;|| 119&nbsp;||’</span>
                     </span>
                  
               </div>
            </div>
            
            <p>atrorvādiṣu yuvatyavayaveṣūtpanno rambhāstambhabhrānteryo 'yametatsamudāye kimidamityālambanaṃ
               vinā kṛto 'nadhyavasāyaḥ sa eṣa nirālambano nāma bhrāntyanadhyavasāyo bhrāntereva
               bhedaḥ&nbsp;||
            </p>
            
            <div class="commentary">
               <p><b>ālambanaṃ vineti</b>&nbsp;| viṣayānirdhāraṇaṃ vyaktīkṛtam&nbsp;||
               </p>
            </div> 
            
            <div class="lg">
               <div class="kārikā">
                  <span class="l">ūho vitarkaḥ saṃdehanirṇayāntaradhiṣṭhitaḥ&nbsp;|</span>
                  <span class="l">dvidhāsau nirṇayāntaścānirṇayāntaśca kīrtyate&nbsp;|| 39&nbsp;||</span>
                  
               </div>
            </div> 
            
            <div class="commentary">
               <p>mithyāpratītisāmānyādanantaraṃ vitarkalakṣaṇam—<b>ūha iti</b>&nbsp;| yasya prasiddhiḥ sa ityarthaḥ&nbsp;| paryāyaśabdenāpi lakṣaṇaṃ kriyata eva&nbsp;| yathā—ghaṭapadārthatayā
                  vyāvṛttau saṃdihānasya kalaśapadārthatayā niścayavato yaḥ kalaśaḥ sa ghaṭa iti&nbsp;| kathamasau
                  saṃśayaviparyayābhyāṃ bhidyata ityata āha—<b>saṃdeheti</b>&nbsp;| saṃdeho nānākoṭikastathābhūtāmeva jijñāsāṃ prasūte, tarkastu tadanantarabhāvī niyatakoṭikastathābhūtāmiti&nbsp;|
                  kālasvarūpakāryabhedāt saṃśayato bheda iti&nbsp;| evaṃ viparyayato 'pi&nbsp;| sa hi tarkāntarabhāviniścayātmakaḥ
                  pravṛttyādihetubhūtaśca&nbsp;| tadayaṃ tarkābhāsasya viparyayāparyavasāyino viṣayavibhāgaḥ
                  kṛtaḥ, sa tu tarkasya viṣayavibhāgaḥ sphuṭa eva saṃdehanirṇayayormadhyamadhiṣṭitaḥ
                  sa tadvartī&nbsp;| vibhāgamāha—<b>dvidhāsāviti</b>&nbsp;| nirṇayāntaropanyastaḥ phalabhūtāniścayo 'tathābhūto nirṇayānto niścayaḥ&nbsp;||
               </p>
               
               <p>pramitiviparyayarūpatayā dvividha ityāśayavānnirṇayārthaṃ vibhajate—</p>
            </div>
            
            <div class="lg">
               <div class="kārikā">
                  <span class="l">tattvānupātyatattvānupātī yaścobhayātmakaḥ&nbsp;|</span>
                  <span class="l">sa nirṇayānta itaro mithyāmithyobhayātmakaḥ&nbsp;|| 40&nbsp;||</span>
                  
               </div>
            </div> 
            
            <div class="commentary">
               
               <p><b>tattvānupātīti</b>&nbsp;| nigadenaiva vyākhyātam&nbsp;||
               </p>
            </div> 
            ﻿<span class="pageinfo">[page 370]</span>
            
            <p>teṣu nirṇayāntastattvānupātī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘mainākaḥ kimayaṃ ruṇaddhi gagane manmārgamavyāhataṃ</span>
                     <span class="seg">śaktistasya kutaḥ sa vajrapatanādbhīto mahendrādapi&nbsp;|</span>
                     </span>
                  <span class="l">
                     <span class="seg">tārkṣyaḥ so 'pi samaṃ nijena vibhunā jānāti māṃ rāvaṇaṃ</span>
                     <span class="seg">ā jñātaṃ sa jaṭāyureṣa jarasā kliṣṭo vadhaṃ vāñchati&nbsp;|| 120&nbsp;||’</span>
                     </span>
                  
               </div>
            </div>
            
            <p>atra nirūpitalakṣaṇe vitarke jaṭāyureṣa iti tattvānupātī nirṇayānto vitarkaḥ&nbsp;||</p>
            
            <div class="commentary">
               <p><b>mainākaḥ kimayamiti</b>&nbsp;| kimayamiti kākvā pūrvaṃ dolāyamānacittasya niyatakoṭisparśī jñānaviśeṣa upanīyate
                  sa eva tarkaḥ&nbsp;| evamanyatrāpi&nbsp;||
               </p>
            </div> 
            
            <p>sa evātattvānupātī yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘asyāḥ sargavidhau prajāpatirabhūccandro nu kāntipradaḥ</span>
                     <span class="seg">śṛṅa‍gāraikarasaḥ svayaṃ nu madano māso nu puṣpākaraḥ&nbsp;|</span>
                     </span>
                  <span class="l">
                     <span class="seg">vedābhyāsajaḍaḥ kathaṃ nu viṣayavyāvṛttakautūhalo</span>
                     <span class="seg">nirmātuṃ prabhavenmanoharamidaṃ rūpaṃ purāṇo muniḥ&nbsp;|| 121&nbsp;||’</span>
                     </span>
                  
               </div>
            </div>
            
            <p>atra kimidaṃ rūpaṃ nirmātuṃ yathoktaḥ purāṇo muniḥ prabhavet, ataścandrādiṣvanyatamena
               prajāpatinā bhavitavyamityatattvānupātitvādatattvānupātyayaṃ nirṇayānto vitarkaḥ&nbsp;||
            </p>
            
            <p>sa evobhayātmako yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘citte niveśya parikalpitasattvayogā-</span>
                     <span class="seg">nrūpoccayena racitā manasā kṛtā nu&nbsp;|</span>
                     </span>
                  <span class="l">
                     <span class="seg">strīratnasṛṣṭiraparā pratibhāti sā me</span>
                     <span class="seg">dhāturvibhutvamanucintya vapuśca tasyāḥ&nbsp;|| 122&nbsp;||’</span>
                     </span>
                  
               </div>
            </div>
            
            <p>so 'yaṃ tattvānupātitvādatattvānupātitvāccobhayātmā nirṇayānto vitarkaḥ&nbsp;||</p>
            ﻿<span class="pageinfo">[page 371]</span>
            
            <div class="commentary">
               <p><b>ubhayātmaka iti</b>&nbsp;| strīratnasṛṣṭirityanena tattvānupātī, aparetyanenātattvānupātī prakāśitaḥ&nbsp;||
               </p>
            </div> 
            
            <p>anirṇayānto mithyārūpo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘adreḥ śṛṅa‍gaṃ harati pavanaḥ kiṃsvidityunmukhībhi-</span>
                     <span class="seg">rdṛṣṭocchrāyaścakitacakitaṃ mugdhasiddhāṅa‍ganābhiḥ&nbsp;|</span>
                     </span>
                  <span class="l">
                     <span class="seg">sthānādasmātsarasaniculādutpatodaṅmukhaḥ khaṃ</span>
                     <span class="seg">diṅnāgānāṃ pathi pariharansthūlahastāvalepān&nbsp;|| 123&nbsp;||’</span>
                     </span>
                  
               </div>
            </div>
            
            <p>atra kimidamadreḥ śṛṅa‍gaṃ pavano haratīti meghaṃ prati kalpanāyāṃ mithyātvādvastunaścānirṇayādanirṇayānto
               mithyārūpo vitarkaḥ&nbsp;||
            </p>
            
            <div class="commentary">
               <p>mithyāmithyārūpau bādhitābādhitaviṣayau&nbsp;| abādhito 'pi tarko bhavatyeva&nbsp;| yathā
                  yadyasya nīlaṃ rūpaṃ nīlotpalamiti&nbsp;||
               </p>
            </div>
            
            <p>sa evāmithyārūpo yathā—</p>
            
            <div class="lg">
               <div class="udāharaṇa">
                  <span class="l">‘ayamasau bhagavānuta pāṇḍavaḥ sthitamavāṅmuninā śaśimaulinā&nbsp;|</span>
                  <span class="l">samadhirūḍhamajena nu jiṣṇunā sviditi vegavaśānmumuhe gaṇaiḥ&nbsp;|| 124&nbsp;||’</span>
                  
               </div>
            </div>
            
            <p>atra bhagavatpārthayoramithyārūpatvena vegavattvādekasyānirṇayānto 'mithyārūpo vitarkaḥ&nbsp;||</p>
            
            <div class="commentary">
               
               <p><b>atha bhagavatpārthayoriti</b>&nbsp;| bhagavatpārthayoravasthānayoḥ samadhirohārohayośca na kiṃcidbādhakamasti cakṣurjñānasya
                  viśeṣaḥ pratyakṣata iti&nbsp;||
               </p>
            </div> 
            
            <p>anirṇayānta ubhayātmā yathā—</p>
            
            <div class="lg">
               <div class="udāharaṇa">
                  <span class="l">‘māyā svideṣā mativibhramo vā dhvastaṃ nu me vīryamutāhamanyaḥ&nbsp;|</span>
                  <span class="l">gāṇḍīvamuktā hi yathāpurā me parākramante na śarāḥ kirāte&nbsp;|| 125&nbsp;||’</span>
                  
               </div>
            </div>
            
            <p>atra māyādīnāṃ vikalpānāṃ mithyārūpatvānmama śarāḥ kirāte na vyāpriyanta ityasyā mithyārūpatvādanirṇayāntatvāccāyamanirṇayānta
               ubhayarūpo vitarkaḥ&nbsp;||
            </p>
            ﻿<span class="pageinfo">[page 372]</span>
            
            <div class="commentary">
               
               <p><b>atra māyādīnāmiti</b>&nbsp;| na parameśvarasya māyā chadma, na śaktau matibhramaḥ, na dhvaṃso vīryasya, navārjunādevārjunasyānyatvamiti
                  viṣayabādhāt&nbsp;||
               </p>
               
               <p>mīlite bhrāntirastīti bhrāntyanantaraṃ mīlitalakṣaṇamāha—</p>
               
            </div> 
            
            <div class="lg">
               <div class="kārikā">
                  <span class="l">vastvantaratiraskāro vastunā mīlitaṃ smṛtam&nbsp;|</span>
                  <span class="l">pihitāpihite caiva tadga‌uṇātadga‌uṇau ca tat&nbsp;|| 41&nbsp;||</span>
                  
               </div>
            </div> 
            
            <div class="commentary">
               <p><b>vastvantareti</b>&nbsp;| vastūnāmiti śliṣṭaṣaṣṭhī&nbsp;| vastvantareṇa tiraskāre iti karmaṇi&nbsp;| vastvantarasya
                  tiraskāra iti kartari&nbsp;| phalataḥ sa evārthaḥ&nbsp;| tathācotkṛṣṭaguṇenāpakṛṣṭaguṇasya tiraskaraṇaṃ
                  nyagbhāvanamiti lakṣaṇārthaḥ&nbsp;| pṛthagrūpatiraskāreṇaikarūpatāpattirmīlitamucyate&nbsp;|
                  tathāca kātantram—‘mīlitaṃ yuktamucyate’ iti&nbsp;| abhiprāyapūrvastiraskāro dvividhaḥ—siddhābhiprāyaphalo
                  'siddhābhiprāyaphalaśca yathākramaṃ pihitāpihite&nbsp;| na caitāvatā viśeṣeṇa pṛthagbhāvaḥ;
                  sāmānyalakṣaṇavyāptatvādavāntarabhaṅa‍gīnāmānantyācca&nbsp;| sa rūpaguṇena tiraskārastadguṇo
                  virūpaguṇenātadguṇaḥ&nbsp;| etāvapi mīlitaviśeṣāviti sphuṭam&nbsp;||
               </p>
            </div> 
            
            <p>atra mīlitamabhidhīyamānaguṇena pratīyamānaguṇena ca vastunā saṃbhavati&nbsp;| tayorādyo(
               'bhidhīyamānaguṇena) yathā—
            </p>
            
            <div class="lg">
               <div class="udāharaṇa">
                  <span class="l">‘entovi ṇa saccavio gose pasarattapallavāruṇacchāo&nbsp;|</span>
                  <span class="l">majjaṇataṃbesu mao taha maataṃbesu loaṇesu amariso&nbsp;|| 126&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[āgacchannapi na dṛṣṭaḥ prātaḥ prasaratpallavāruṇacchāyaḥ&nbsp;|</span>
                  <span class="l">majjanatāmrayormadastathā madatāmrayorlocanayoramarṣaḥ&nbsp;||]</span>
                  
               </div>
            </div>
            
            <p>atra majjanatāmrayorlocanayormadarāgo madatāmrayoḥ kopānurāgaḥ sākṣādabhidhīyamānenaiva
               guṇena tiraskriyamāṇo nidarśita ityabhidhīyamānaguṇena vastunaitanmīlitam&nbsp;||
            </p>
            
            <div class="commentary">
               <p>vibhāgamāha—<b>atra mīlitamiti&nbsp;| entovīti</b>&nbsp;| saccavio dṛṣṭaḥ&nbsp;| gose prātaḥ&nbsp;| tasyāḥ majjanaṃ snānam&nbsp;| atra tāmrapallavāruṇarāgapadābhyāmabhidhīyate
                  guṇaḥ&nbsp;||
               </p>
            </div>
            ﻿<span class="pageinfo">[page 373]</span>
            
            <p>pratīyamānaguṇena yathā—</p>
            
            <div class="lg">
               <div class="udāharaṇa">
                  <span class="l">‘pi adaṃsaṇeṇa suharasamuulia jaïse ṇa honti ṇaaṇāim&nbsp;|</span>
                  <span class="l">tā keṇa kaṇṇaraïaṃ lakkhijjaï kuvalaaṃ tassā&nbsp;|| 127&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[priyadarśanena sukharasamukulite yadyasyā na bhavetāṃ nayane&nbsp;|</span>
                  <span class="l">tatkena karṇaracitaṃ lakṣyeta kuvalayaṃ tasyāḥ&nbsp;||]</span>
                  
               </div>
            </div>
            
            <p>atra priyadarśanasukhena mukulitayoreva locanayostasyāḥ karṇakuvalayaṃ lakṣyate natvamukulitayoriti
               vastunā vastvantaratiraskāraḥ pratīyamānaguṇatayopapādita iti pratīyamānaguṇena vastunā
               mīlitamidam&nbsp;||
            </p>
            
            <div class="commentary">
               <p>nanu piadaṃsaṇeṇetyādi kathaṃ mīlitaṃ, na hyatra tiraskāraḥ kenāpi śabdena pratyāyyata
                  ityata āha—<b>natvamukulitayoriti</b>&nbsp;| yadi mukulite na syātāṃ kathaṃ kuvalayaṃ lakṣyata iti tarkasya tiraskāraparyavasānāditi
                  bhāvaḥ&nbsp;| mūrtirūpādikaḥ pratīyamāno guṇaḥ&nbsp;||
               </p>
            </div>
            
            <p>pihitaṃ yathā—</p>
            
            <div class="lg">
               <div class="udāharaṇa">
                  <span class="l">‘paaḍiasaṇehasaṃbhāvavibbhamantia jaha tumaṃ diṭṭho&nbsp;|</span>
                  <span class="l">saṃvaraṇavāvaḍāe aṇṇovi jaṇo taha ccea&nbsp;|| 128&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[prakaṭitasnehasadbhāvavibhramatayā yathā tvaṃ dṛṣṭaḥ&nbsp;|</span>
                  <span class="l">saṃvaraṇavyāpṛtayā anyo 'pi janastathā caiva&nbsp;||]</span>
                  
               </div>
            </div>
            
            <p>atra prakaṭitasnehavibhramatayā tvāmavalokya naitadanyo jano jānātviti sarvatra snigdhadṛṣṭipātena
               pihitamapyetanmīlitabheda eva&nbsp;||
            </p>
            
            <p>apihitaṃ yathā—</p>
            
            <div class="lg">
               <div class="udāharaṇa">
                  <span class="l">‘diṭṭhāivi jaṇṇa diṭṭho ālaviāevi jaṇṇa ālavio&nbsp;|</span>
                  <span class="l">uvaāro jaṇṇa kao teṇa a kaliaṃ chaïllehim&nbsp;|| 129&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[dṛṣṭayāpi yanna dṛṣṭa ālapitayāpi yannālapitaḥ&nbsp;|</span>
                  <span class="l">upacāro yanna kṛtastena ca kalitaṃ chekaiḥ&nbsp;||]</span>
                  
               </div>
            </div>
            ﻿<span class="pageinfo">[page 374]</span>
            
            <p>atra dṛṣṭayā yanna dṛṣṭaḥ saṃbhāṣitayā yanna saṃbhāṣito na cābhyāgatopacāro bihitastena
               tadanurāgaḥ paraṃ na pihitaḥ pratyuta chādanena chekānāṃ prakaṭita ityapihitākhyo
               'yaṃ mīlitabhedaḥ&nbsp;||
            </p>
            
            <div class="commentary">
               <p>nanu dṛṣṭayāpi na dṛṣṭa ityapi kathamalaṃkāraḥ&nbsp;| na hyatra śaktirastītyata āha—
                  <b>pratyuteti</b>&nbsp;| chekā vidagdhāstairāsvādyamānatvādāvarjakatvaṃ kāvyasyetyarthaḥ&nbsp;||
               </p>
            </div>
            
            <p>tadguṇo yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘goraṅa‍gaü taruṇiaṇo johṇāiṃ ahisaraï</span>
                     <span class="seg">siaṇevacchapaḍiccheo vallahavaddharaï&nbsp;|</span>
                     </span>
                  <span class="l">
                     <span class="seg">tacchāāhiṃ puṇa caliaü sāmala-</span>
                     <span class="seg">gatto taha maaṇu manti ahim&nbsp;|| 130&nbsp;||’</span>
                     </span>
                  
               </div>
            </div>
            
            <div class="lg">
               <div class="chāyā">
                  <span class="l">[gaurāṅa‍gastaruṇījano jyosnāyāmabhisarati sitanepathyaparicchanno vallabhabaddharatiḥ&nbsp;|</span>
                  <span class="l">tacchāyāsu punaścalitaḥ śyāmalāṅa‍gastatra madano mantryabhūt&nbsp;||]</span>
                  
               </div>
            </div>
            
            <p>atra gaurāṅa‍gastaruṇījanaḥ sitanepathyo jyotsnāyāṃ śyāmastu nīlanepathyastasyāśchāyāsu
               gacchatīti tadguṇāśrayamīlanāttadguṇākhyaṃ mīlitamidam&nbsp;|
            </p>
            
            <div class="commentary">
               <p><b>goraṅa‍gaü iti</b>&nbsp;| gaurāṅa‍gaḥ&nbsp;| johṇāiṃ jyotsnāyām&nbsp;| ṇevacchaṃ nepathyaṃ vastrāṅa‍garāgādiparigrahaḥ&nbsp;|
                  paḍiccheo pratīkṣya gṛhītvā&nbsp;| vallahavaddharaï vallabhabaddharatiḥ&nbsp;| tacchāāhiṃ tāsāṃ
                  gaurāṅa‍gīṇāṃ chāyāyām&nbsp;| caliaü calitam&nbsp;||
               </p>
            </div> 
            
            <p>atadguṇo yathā—</p>
            
            <div class="lg">
               <div class="">
                  <span class="l">
                     <span class="seg">‘karkandhūphalamuccinoti śabarī muktāphalākāṅkṣiṇī</span>
                     <span class="seg">kruddholūkakadambakasya purataḥ kāko 'pi haṃsāyate&nbsp;|</span>
                     </span>
                  <span class="l">
                     <span class="seg">kīrtyā te dhavalīkṛte tribhuvane kṣmāpāla lakṣmīḥ puraḥ</span>
                     <span class="seg">kṛṣṇaṃ vīkṣya balo 'yamityupahitavrīḍaṃ śanairjalpati 131&nbsp;||’</span>
                     </span>
                  
               </div>
            </div>
            
            <p>atra karkandhūphalānāmapagatanijaguṇatvādatadguṇatvādatadguṇākhyaṃ mīlitamidam&nbsp;||</p>
            
            <div class="commentary">
               
               <p><b>atra karkandhūphalānāmiti</b>&nbsp;| virupaguṇānāmityarthaḥ&nbsp;||
               </p>
            </div> 
            ﻿<span class="pageinfo">[page 375]</span>
            
            <div class="lg">
               <div class="kārikā">
                  <span class="l">sadṛśādṛṣṭacintāderanubhūtārthavedanam&nbsp;|</span>
                  <span class="l">smaraṇaṃ pratyabhijñānasvapnādyapi na tadbahiḥ&nbsp;|| 42&nbsp;||</span>
                  
               </div>
            </div> 
            
            <div class="commentary">
               <p>mīlite jñānamastīti sājātyādanantaraṃ smṛtiṃ lakṣayati—<b>sadṛśeti</b>&nbsp;| sadṛśā jñāyamānasādṛśyāt prayatnajā smṛtiścintādiryasyārthamagre kathayiṣyati—anubhūtārthavedanaṃ
                  samānaviṣayānubhavaniyatajñānaviśeṣarūpaṃ smaraṇam&nbsp;| pratyabhijñānamapi pūrvānubhūtaviṣayameva&nbsp;|
                  evaṃ svapno 'pi&nbsp;||
               </p>
            </div>
            
            <p>tatra sadṛśādyathā—</p>
            
            <div class="lg">
               <div class="udāharaṇa">
                  <span class="l">‘adṛśyanta purastena khelatkhañjanapaṅa‍ktayaḥ&nbsp;|</span>
                  <span class="l">asmaryanta viniḥśvasya priyānayanavibhramāḥ&nbsp;|| 132&nbsp;||’</span>
                  
               </div>
            </div>
            
            <p>atra svañjanapaṅktidarśanāttatsadṛśapriyānayanavibhramasmaraṇāttatsadṛśadarśanajaṃ
               smaraṇamidam&nbsp;||
            </p>
            
            <div class="commentary">
               <p><b>atra khañjaneti</b>&nbsp;| atraśabdenakhañjanapaṅktiścedavalokitānantarameva priyāsmaraṇamāsīditi kāryakāraṇabhāvo
                  'vagamyate&nbsp;| sa ca kāraṇatāsādṛśyamanantarbhāvya khañjanajñānasyāstīti ca pratītaṃ
                  sādṛśyamiti bhāvaḥ&nbsp;||
               </p>
            </div> 
            
            <p>adṛṣṭādyathā—</p>
            
            <div class="lg">
               <div class="udāharaṇa">
                  <span class="l">‘munisutāpraṇayasmṛtirodhinā mama viyuktamidaṃ tamasā manaḥ&nbsp;|</span>
                  <span class="l">manasijena sakhe prahariṣyatā dhanuṣi cūtaśaraśca niveśitaḥ&nbsp;||133&nbsp;||’</span>
                  
               </div>
            </div>
            
            <p>atra munisutāpraṇayasmṛtirodhinā tamasā me mano viyuktamityadṛṣṭakṛtaṃ smaraṇamidam&nbsp;||</p>
            
            <div class="commentary">
               <p><b>atra munisuteti</b>&nbsp;| tamolakṣaṇasya pratibandhakasyāpagame smaraṇarūpaṃ kāryamāvaśyakamityarthaḥ&nbsp;||
               </p>
            </div> 
            
            <p>cintāyā yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘purā yatra srotaḥ pulinamadhunā tatra saritāṃ</span>
                     <span class="seg">viparyāsaṃ yāto ghanaviralabhāvaḥ kṣitiruhām&nbsp;|</span>
                     </span>
                  <span class="l">
                     <span class="seg">bahordṛṣṭaṃ kālādaparamiva jātaṃ vanamidaṃ</span>
                     <span class="seg">niveśaḥ śailānāṃ tadidamiti buddhiṃ draḍhayati&nbsp;|| 134&nbsp;||’</span>
                     </span>
                  
               </div>
            </div>
            ﻿<span class="pageinfo">[page 376]</span>
            
            <p>atra pratyakṣeṣvapi srotastaruvipinādiṣu smaraṇasya cintājanyatvādidaṃ cintodbhūtaṃ
               smaraṇam&nbsp;||
            </p>
            
            <p>ādigrahaṇātparaprayatnādyathā—</p>
            
            <div class="lg">
               <div class="udāharaṇa">
                  <span class="l">‘darśanapathamāyātā sākṣādiva tanmayena hṛdayena&nbsp;|</span>
                  <span class="l">smṛtikāriṇā tvayā me punarapi citrīkṛtā kāntā&nbsp;|| 135&nbsp;||’</span>
                  
               </div>
            </div>
            
            <p>atra parakṛtātprayatnaviśeṣāccintāyāḥ pravṛttatvādidamapi smaraṇameva&nbsp;||</p>
            
            <p>svapnādyathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘jāne svapnavidhau mamādya culukotsekyaṃ purastādabhū-</span>
                     <span class="seg">tpratyūṣe pariveṣamaṇḍalamiva jyotsnāsapatnaṃ mahaḥ&nbsp;|</span>
                     </span>
                  <span class="l">
                     <span class="seg">tasyāntarnakhanistuṣīkṛtaśaraccandraprabhairaṅa‍gakai-</span>
                     <span class="seg">rdṛṣṭā kāpyabalā balātkṛtavatī sā manmathaṃ manmatham&nbsp;|| 136&nbsp;||’</span>
                     </span>
                  
               </div>
            </div>
            
            <p>atra svapnasya cintādijanyatvātsvapnasmṛtirapi smaraṇameva&nbsp;||</p>
            
            <div class="commentary">
               <p>yadi svapnasmṛtirapi smaraṇameva tadā katamadatra sādṛśyādiṣu kāraṇamata uktam—<b>cintādīti</b>&nbsp;||
               </p>
            </div>
            
            <p>pratyabhijñānaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘gṛhīto yaḥ pūrvaṃ pariṇayavidhau kaṃkaṇadharaḥ</span>
                     <span class="seg">sudhāmūrteḥ pādairamṛtaśiśirairyaḥ paricitaḥ&nbsp;|</span>
                     </span>
                  <span class="l">
                     <span class="seg">sa evāyaṃ tasyāstaditarakaraupamyasubhago</span>
                     <span class="seg">mayā labdhaḥ pāṇirlalitalavalīkandalanibhaḥ&nbsp;|| 137&nbsp;||’</span>
                     </span>
                  
               </div>
            </div>
            
            <p>atra gṛhīto yaḥ pūrvaṃ sa evāyaṃ tasyāḥ pāṇiriti pratyabhijñānamapi smaraṇameva&nbsp;||</p>
            
            <div class="commentary">
               <p>pratyabhijñānasvarūpaṃ darśayati—<b>yaḥ pūrvaṃ sa evāyamiti</b>&nbsp;| nanu sūtre svapnātpūrvaṃ pratyabhijñānamuddiṣṭaṃ paścādudāhriyata iti kathametat&nbsp;|
                  atrodāharaṇakrame 'pi lipipramādo 'yamityārādhyapādāḥ&nbsp;||
               </p>
            </div>
            ﻿<span class="pageinfo">[page 377]</span>
            
            <div class="lg">
               <div class="kārikā">
                  <span class="l">abhiprāyānukūlyena pravṛttirbhāva ucyate&nbsp;|</span>
                  <span class="l">sodbhedo 'tha nirudbhedaścaikataścābhitaśca saḥ&nbsp;|| 43&nbsp;||</span>
                  
               </div>
            </div> 
            
            <div class="commentary">
               <p>abhimatamuktādivastucintananiyamādanantaraṃ bhāvalakṣaṇam&nbsp;| tadāha—<b>abhiprāyeti</b>&nbsp;| abhimatavastucintā abhiprāyaḥ&nbsp;| tadanukūlatayā pravṛttiḥ kriyālakṣaṇābhāvaḥ&nbsp;| ata
                  eva sūkṣmādbhedaḥ&nbsp;| pravṛttipratipādakena svārthaprakāśanadvārā prakāśyamāno 'bhiprāyaḥ
                  kvacitpadāntaravṛttisahakṛtena prakāśyate, kvacitkevalena&nbsp;| tāvimau sodbhedanirudbhedau&nbsp;|
                  mitho 'nubandhaviṣayaścāyaṃ camatkaroti&nbsp;| tatra pravṛttirucyamānānena tasyocyate tayorvā&nbsp;|
                  tadidamāha—<b>ekataścābhitaśceti</b>&nbsp;| abhiprāyodbhāvanādaśāyāṃ rūḍhaḥ svādapadavīmāsādya camatkāramāvahati&nbsp;| ata eva
                  tatkāryayoḥ pravṛtteranubhāvarūpatayā tadyāvānakuṇṭha iti hṛdayam (?)&nbsp;||
               </p>
            </div>
            
            <p>tatraikataḥ sodbhedo yathā—</p>
            
            <div class="lg">
               <div class="udāharaṇa">
                  <span class="l">‘gehṇa paloeha imaṃ viasiaṇaaṇā piassa appei&nbsp;|</span>
                  <span class="l">ghariṇī suassa paḍhamubbhiṇṇadantajualaṃkiaṃ boram&nbsp;|| 138 ’</span>
                  
               </div>
            </div>
            
            <div class="lg">
               <div class="chāyā">
                  <span class="l">[gṛhāṇa paryālokayemaṃ vikasitanayanā priyāyārpayati&nbsp;|</span>
                  <span class="l">gṛhiṇī sutasya prathamodbhinnadantayugalāṅkitaṃ badaram&nbsp;||]</span>
                  
               </div>
            </div>
            
            <p>atra sutasya dantodgamādahamupabhogayogyāsmīti gṛhiṇyā evamabhiprāyaḥ prakarṣavikāsitanayanatayodbhidyate;
               na punaḥ patyurityekataḥ sodbhedo 'yaṃ bhāvaḥ&nbsp;||
            </p>
            
            <p>abhitaḥ sodbhedo yathā—</p>
            
            <div class="lg">
               <div class="udāharaṇa">
                  <span class="l">‘sāloe ccia sūre ghariṇī gharasāmiassa ghettūṇa&nbsp;|</span>
                  <span class="l">ṇecchantassavi pāe dhuaï hasantī hasantassa&nbsp;|| 139&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[sāloka eva sūrye gṛhiṇī gṛhasvāmino gṛhītvā&nbsp;|</span>
                  <span class="l">anicchato 'pi pādau dhāvayati hasantī hasataḥ&nbsp;||]</span>
                  
               </div>
            </div>
            
            <p>atra sāloka eva sūrye gṛhapatergṛhāgamanaṃ gṛhiṇyāśca yatpādadhāvanaṃ ttadāvābhyāmadya
               veśmano na nirgantavyamiti bhāvaḥ&nbsp;| sa ca dvayorapi hāsenābhita udbhidyata ityabhittaḥ
               sodbhedo 'yaṃ bhāvaḥ&nbsp;||
            </p>
            ﻿<span class="pageinfo">[page 378]</span>
            
            <p>ekato nirudbhedo yathā—</p>
            
            <div class="lg">
               <div class="udāharaṇa">
                  <span class="l">‘sālivaṇagoviāe uḍ‌ḍīyantīa pūsavindāim&nbsp;|</span>
                  <span class="l">savvaṅa‍gasundarī evi pahiā acchīi pecchanti&nbsp;|| 140&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[śālivanagopikāyā uḍḍāyayantyāḥ śukavṛndāni&nbsp;|</span>
                  <span class="l">sarvāṅa‍gasundaryā api pathikā akṣiṇī eva prekṣante&nbsp;||]</span>
                  
               </div>
            </div>
            
            <p>atrātisaundaryeṇa devībhrāntyā śālivanagopikāmālokayatāṃ pathikānāṃ tadakṣinirīkṣaṇe
               'yamabhiprāyaḥ—‘śālivanatiraskāreṇa devamānuṣayorviśeṣabhūtaḥ pabhdyāmeva bhūmisparśo
               bhūmyasparśo vā na lakṣyata iti tadakṣiṇī eva paśyāmo yadiyaṃ nimiṣati tadā mānuṣīyaṃ
               yadi na nimiṣati tadā devīyam&nbsp;|’ iti sarvāṅa‍gasundaryā api pathikānāmeva jāyamāno
               bhāvo neha kenacitkarmaṇodbhidyata ityekato nirudbhedaścāyaṃ bhāvaḥ&nbsp;||
            </p>
            
            <div class="commentary">
               <p><b>neha kenaciditi</b>&nbsp;| tathā cātra śabdāntarasya vyāpāro nāstītyarthaḥ&nbsp;||
               </p>
            </div>
            
            <p>abhito nirudbhedo yathā—</p>
            
            <div class="lg">
               <div class="udāharaṇa">
                  <span class="l">‘golāaḍaṭṭhiaṃ pecchiūṇa gaïbaïsuaṃ haliasohvā&nbsp;|</span>
                  <span class="l">āḍhattā uttariuṃ dukkhuttārāi paavīe&nbsp;|| 141&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[godātaṭasthitaṃ prekṣya gṛhapatisutaṃ hālikasnuṣā&nbsp;|</span>
                  <span class="l">ārabdhā uttartuṃ duḥkhottarayā padavyā&nbsp;||]</span>
                  
               </div>
            </div>
            
            <p>atrāgacchantīṃ hālikasnuṣāṃ dṛṣṭvā gṛhapatisūnorgodāvarītaṭe yadavasthānam, yaśca
               tamavalokya tasyā duruttaramārgeṇāvataraṇārambhastatrāyaṃ tayorabhiprāyo hastāvalambadānenāvayoraṅa‍gasaṅa‍gamaḥ
               saṃpadyatāmiti&nbsp;| sa cābhito dvayorapi jāyamāno neha kenacitkarmaṇodbhidyata ityabhito
               nirudbhedaścāyaṃ bhāvaḥ&nbsp;|
            </p>
            
            <div class="lg">
               <div class="kārikā">
                  <span class="l">hṛdyaṃ sūkṣmaṃ ca bhidyeta na hi bhāvātkathaṃcana&nbsp;|</span>
                  <span class="l">hṛdyodāharaṇaṃ tatra tairidaṃ pratipādyate&nbsp;|| 44&nbsp;||</span>
                  
               </div>
            </div> 
            ﻿<span class="pageinfo">[page 379]</span>
            
            <div class="lg">
               <div class="udāharaṇa">
                  <span class="l">‘hiae rosugghuṇṇaṃ pāappaharaṃ sireṇa patthanto&nbsp;|</span>
                  <span class="l">ṇaha udao(?) māṇaṃsiṇīe a thoraṃ suaṃ ruṇṇam&nbsp;|| 142&nbsp;||’</span>
                  
               </div>
            </div>
            
            <p>atra hṛdaye roṣoddhūrṇapādaprahāraṃ yadayaṃ śirasā prārthitavān, yacca tayāsau na
               tāḍitastatra hṛdaye vallabhā vasatīti bhāvaḥ&nbsp;| sa ca prārthanārodanābhyāmudbhidyamānaḥ
               sodbhedo bhāvo hṛdya ityucyate&nbsp;||
            </p>
            
            <div class="commentary">
               
               <p><b>hṛdyamiti</b>&nbsp;| abhimatasya vastuno hṛdayāvacchedena vṛttimatisaṃdhāya pravṛttiḥ&nbsp;| tatra yadyapi
                  viśeṣo 'sti tathāpi bhāvasāmānyalakṣaṇākrāntastatraivāntarbhaviṣyati&nbsp;||
               </p>
            </div> 
            
            <div class="lg">
               <div class="kārikā">
                  <span class="l">nirudbhedastu yo bhāvaḥ sa sūkṣmastairnigadyate&nbsp;|</span>
                  <span class="l">iṅgitākāralakṣyātsa sūkṣmātsyādbhūmikāntaram&nbsp;|| 45&nbsp;||</span>
                  
               </div>
            </div> 
            
            <p>yathā—</p>
            
            <div class="lg">
               <div class="udāharaṇa">
                  <span class="l">‘kadā nau saṃgamo bhāvītyākīrṇe vaktumakṣamam&nbsp;|</span>
                  <span class="l">avetya kāntamabalā līlāpadmaṃ nyamīmilat&nbsp;|| 143&nbsp;||’</span>
                  
               </div>
            </div>
            
            <p>atra vaktumakṣamatāyāmiṅgitākārayorapratīyamānatvād bhāvagaterbhūmikāntaramidaṃ bhavati&nbsp;|</p>
            
            <div class="commentary">
               <p>nanu ca sūkṣmaḥ kathaṃ pūrvoktātsūkṣmādbhidyata ityata āha—<b>iṅgitākāralakṣyā-
                     diti</b>&nbsp;| kadā nau saṃgamo bhāvītyabhiprāyasya vyañjakaṃ neṅgitaṃ na vikāro vā kāntasya kaścidupāttaḥ,
                  avetyetyādiprakāśitābhiprāyānuguṇā kācidasti kriyā vā&nbsp;| kathamanyathā tamuddiśya līlāpadmanimīlanaṃ
                  saṃgacchate&nbsp;| tasmādanyamevedaṃ sūkṣmaṃ bhāvalakṣaṇākrāntam&nbsp;||
               </p>
            </div>
            
            <div class="lg">
               <div class="udāharaṇa">
                  <span class="l">‘padmasaṃmīlanāccātra sūcito niśi saṅa‍gamaḥ&nbsp;|</span>
                  <span class="l">āśvāsayitumicchantyā priyamaṅa‍gajapīḍitam&nbsp;|| 144&nbsp;||’</span>
                  
               </div>
            </div>
            
            <p>atrānukāryānukaraṇe 'pi bhūmikāntarite eva bhavata iti so 'yaṃ nirudbhedo bhāva eva
               sūkṣma ityucyate&nbsp;|
            </p>
            
            <div class="commentary">
               <p>uttarārdhasyodāharaṇaṃ vyutpādayati—<b>atra padmasaṃmīlanācceti</b>&nbsp;| evaṃ cet
                  prāptamiṅgitalakṣyatvamata āha—<b>tatra ceti</b>&nbsp;| ājānikaṃ padmamīlanamanukāryaṃ ﻿<span class="pageinfo">[page 380]</span>kāntāhastāṅa‍gulījanitamanukaraṇaṃ rātrau samāgamo bhaviṣyatīti kāntāgato 'bhiprāyaḥ&nbsp;|
                  na tu nimīlanamanukāryāvdyabhicaritametamarthamavabodhayatītyarthaḥ&nbsp;||
               </p>
            </div>
            
            <div class="lg">
               <div class="kārikā">
                  <span class="l">pratyakṣamakṣajaṃ jñānaṃ mānasaṃ cābhidhīyate&nbsp;|</span>
                  <span class="l">svānubhūtibhavaṃ caivamupacāreṇa kathyate&nbsp;|| 46&nbsp;||</span>
                  
               </div>
            </div> 
            
            <div class="commentary">
               <p>jñānasaṃgatyanantaraṃ pramāṇarūpālaṃkāraprastāvastatrānyeṣāṃ pramāṇānāṃ pratyakṣamūlakatvāt
                  prathamaṃ pratyakṣalakṣaṇamāha—<b>pratyakṣamiti</b>&nbsp;| sākṣātkāraḥ pratyakṣamiti prasiddhaṃ tasya vibhāgamāha—<b>akṣajamiti</b>&nbsp;| akṣaṃ bahirindriyaṃ tasmājjātam, mānasaṃ bāhyendriyānapekṣeṇa manasā janitam&nbsp;|
                  svānubhūtiḥ sahajā cicchaktistasyā utpannam&nbsp;| śarīrābhighātādyabhibhūte pratyāhāratiraskṛte
                  vā manasi yat kadācidatisphuṭābhaṃ jñānamutpadyate na tasya manonibandhanatā śakyate
                  'bhidhātumiti cicchaktimevāśrayate&nbsp;| nanu indriyajanya eva loke sākṣātkāritāprasiddheḥ
                  kathamanubhūtibhavaṃ tathetyata āha—<b>upacāreṇeti</b>&nbsp;| yadīndriyajanye sākṣātkāritāniyamastadopacāreṇa parigaṇanam&nbsp;| atha bhāvanādibalena
                  vināpīndriyaṃ bhavatīti pakṣastadā mukhyata eveti bhāvaḥ&nbsp;||
               </p>
            </div>
            
            <p>tatrākṣajaṃ dvidhā&nbsp;| yugapadekaśaśca&nbsp;| tayoryugapadyathā—</p>
            
            <div class="lg">
               <div class="udāharaṇa">
                  <span class="l">‘krāntakāntavadanapratibimbe magnabālasahakārasugandhau&nbsp;|</span>
                  <span class="l">svāduni praṇaditālini śīte nirvavāra madhunīndriyavargaḥ&nbsp;|| 145 ’</span>
                  
               </div>
            </div>
            
            <p>atra madirāśrayāṇāṃ mukhapratibimbasaugandhyasvādutāśravyatvaśaityānāṃ dṛgghrāṇarasanaśravaṇatvagindriyapratyakṣatā
               pratīyate&nbsp;||
            </p>
            
            <div class="commentary">
               <p><b>yugapaditi</b>&nbsp;| ekasminvākye ghrāṇarasanacakṣustvak‌śrotrāṇāṃ pañcānāmapi yugapatpravṛttyabhidhānādyaugapadyaṃ
                  rasānuguṇatayā yaugapadyāccamatkāritāmāvahatīti dvidhāpyalaṃkārakāṇḍe parisaṃkhyānamucitam&nbsp;||
               </p>
            </div> 
            
            <p>ekaśo yathā—</p>
            
            <div class="lg">
               <div class="udāharaṇa">
                  <span class="l">‘mandamandavigalattrapamīṣaccakṣurullasitapakṣma dadhatyā&nbsp;|</span>
                  <span class="l">vīkṣyate sma śanakairnavavadhvā kāmino mukhamadhomukhayaiva 146 ’</span>
                  
               </div>
            </div>
            
            <p>tadetaccākṣuṣam&nbsp;| evaṃ śrāvaṇādīnyapyudāharaṇīyāni&nbsp;||</p>
            ﻿<span class="pageinfo">[page 381]</span>
            
            <p>mānasamapi dvidhā&nbsp;| sukhādiviṣayamanubhūtārthaviṣayaṃ ca&nbsp;| tayoḥ susvādiviṣayaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘astokavismayamavismṛtapūrvavṛtta-</span>
                     <span class="seg">mudbhūtanūtanabhayajvarajarjaraṃ naḥ&nbsp;|</span>
                     </span>
                  <span class="l">
                     <span class="seg">ekakṣaṇatruṭitasaṃghaṭitapramoda-</span>
                     <span class="seg">mānandaśokaśabalatvamupaiti cetaḥ&nbsp;|| 147&nbsp;||’</span>
                     </span>
                  
               </div>
            </div>
            
            <p>etannigadenaiva vyākhyātam&nbsp;||</p>
            
            <div class="commentary">
               <p><b>mānasamapi dvidheti</b>&nbsp;| saṃyuktasamavāyaniyamitamekamaparaṃ tu saṃskāraniyamitam&nbsp;| saṃskāralakṣaṇayā hi
                  pratyāsattyā yathā smaraṇātiriktaṃ pratyabhijñānaṃ tathedamapīti na kiṃcidanupapannam&nbsp;||
                  <b>nigadenaiveti</b>&nbsp;| yadi vismayādīnayaṃ na sākṣātkṛtavāṃstarhi kathamudvelatāmācakṣītetyarthaḥ&nbsp;||
               </p>
            </div> 
            
            <p>anubhūtārthaviṣayaṃ yathā—</p>
            
            <div class="lg">
               <div class="udāharaṇa">
                  <span class="l">‘pihite vāsāgāre tamasi ca sūcīmukhāgrasaṃbhedye&nbsp;|</span>
                  <span class="l">mayi ca nimīlitanayane tathāpi kāntāmukhaṃ vyaktam&nbsp;|| 148&nbsp;||’</span>
                  
               </div>
            </div>
            
            <p>idamapi nātidurbodhamiti na vyākhyātam&nbsp;||</p>
            
            <div class="commentary">
               <p><b>idamiti</b>&nbsp;| vyaktamityanena sākṣātkāro darśitaḥ&nbsp;| nahi smaraṇena vyaktatā bhavati kiṃtu ātmanyevāvatiṣṭhate&nbsp;|
                  svānubhūtimāśrayata ityarthaḥ&nbsp;||
               </p>
            </div> 
            
            <p>svānubhūtibhavaṃ dvidhā&nbsp;| mithyātmakamamithyātmakaṃ ca&nbsp;| tayormithyātmakaṃ yathā—</p>
            
            <div class="lg">
               <div class="udāharaṇa">
                  <span class="l">‘atha dīrghataraṃ tamaḥ pravekṣyansahasā rugṇarayaḥ sasaṃbhrameṇa&nbsp;|</span>
                  <span class="l">nipatantamivoṣṇaraśmimurvyāṃ valayībhūtataruṃ dharāṃ ca mene&nbsp;|| 149&nbsp;||’</span>
                  
               </div>
            </div>
            
            <p>tadidamindriyeṣu manasi cānavatiṣṭhamānamātmanyevāvatiṣṭhate&nbsp;||</p>
            
            <p>amithyātmakaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘manaḥ pratyaka‌‌citte savidhamavadhāyāttamarutaḥ</span>
                     <span class="seg">prahṛṣyadromāṇaḥ pramadasalilotsaṅa‍gitadṛśaḥ&nbsp;|</span>
                     </span>
                  ﻿<span class="pageinfo">[page 382]</span>
                  <span class="l">
                     <span class="seg">yadālokyāhlādaṃ hrada iva nimajjyāmṛtamaye</span>
                     <span class="seg">dadhatyantastattvaṃ kimapi yaminastatkila bhavān&nbsp;|| 150&nbsp;||’</span>
                     </span>
                  
               </div>
            </div>
            
            <p>asyātmaviṣayatā vyaktaiva yogibhirudgīyate&nbsp;||</p>
            
            <div class="commentary">
               <p><b>yogibhiriti</b>&nbsp;| nididhyāsanabalalabdhātmano jñānasya yogimātre prasiddha-
                  viṣayatvānna hyasmadādayastathā taṃ paricinvanti yathā yogina ityarthaḥ&nbsp;||
               </p>
               
               <p>anumānalakṣaṇamāha—</p>
            </div>
            
            <div class="lg">
               <div class="kārikā">
                  <span class="l">liṅa‍gādyalliṅa‍gino jñānamanumānaṃ taducyate&nbsp;|</span>
                  <span class="l">pūrvavaccheṣavaccaiva dṛṣṭaṃ sāmānyataśca yat&nbsp;|| 47&nbsp;||</span>
                  
               </div>
            </div> 
            
            <div class="commentary">
               <p><b>liṅa‍gāditi</b>&nbsp;| yasya yena sahāvinābhāvalakṣaṇā vyāptiḥ saṃdigdhasādhyadharmadharmirūpapakṣavṛttitārūpā
                  pakṣadharmatā ca gṛhyate tasmāttasya pratītiranumānaṃ yathā dhūmādvahneḥ&nbsp;| sa hi yathāvidhe
                  siddhastathāvidhasaṃnidhānaṃ sūcayati&nbsp;| tatra yasmātpratītirutpadyate tat liṅa‍gaṃ
                  cihnam&nbsp;| vyāptiviśiṣṭapakṣe dharmatāsaṃjñāpakamityarthaḥ&nbsp;| itaraliṅa‍gaṃ jñāpakamasyāstīti
                  kṛtvā&nbsp;| pūrvavaccheṣavatsāmānyatodṛṣṭabhedātrividhamanumānamagre granthakṛtaiva vyākhyātamiti
                  na vitanyate&nbsp;||
               </p>
            </div> 
            
            <div class="lg">
               <div class="kārikā">
                  <span class="l">phalasāmagryabhedena dvidhaitadbhidyate pṛthak&nbsp;|</span>
                  <span class="l">udāharaṇamevaiṣāṃ rūpavyaktyai bhaviṣyati&nbsp;|| 48&nbsp;||</span>
                  
               </div>
            </div> 
            
            <div class="commentary">
               
               <p><b>phalasāmagryeti</b>&nbsp;| yadyapi jñānamanumānamityuktaṃ tathāpi tasya sādhāraṇameva kvacidanupanyāsapradhānaṃ
                  vācyam, kvacitkaraṇībhūtaliṅa‍gaparāmarśopanyāsapradhānamiti bhavati yathokto viśeṣaḥ&nbsp;|
                  anumānaśabdo hi bhāvalyuḍantaḥ karaṇe lyuḍanto vā&nbsp;| ādye phalaṃ dvitīye sāmagryakaraṇamityarthaḥ&nbsp;|
                  upanyāsapradhānatā durūhetyata āha—<b>udāharaṇameveti</b>&nbsp;||
               </p>
            </div> 
            
            <p>teṣu yatra kāraṇaṃ dṛṣṭa‍vā kāryamanumīyate tatpūrvavadyathā—</p>
            
            <div class="lg">
               <div class="udāharaṇa">
                  <span class="l">‘praviralavilolajaladaḥ kuṭajārjunanīpasurabhivanavātaḥ&nbsp;|</span>
                  <span class="l">ayamāyātaḥ kālo hanta hatāḥ pathikagehinyaḥ&nbsp;|| 151&nbsp;||’</span>
                  
               </div>
            </div>
            
            <p>atra varṣartoḥ kāraṇabhūtāt kāryabhūtavirahiṇīnāṃ maraṇamanumīyate&nbsp;| tenaitatpūrvaṃ
               kāraṇamihāstīti pūrvavaducyate&nbsp;||
            </p>
            ﻿<span class="pageinfo">[page 383]</span>
            
            <div class="commentary">
               <p><b>kāryabhūtavirahiṇīnāmiti</b>&nbsp;| pathikagehinīnāṃ daśamyavasthā jñāyamānā vākyārthaḥ&nbsp;| ataḥ phalopanyāsadattabharamevedaṃ
                  kāvyamityabhiprāyaḥ&nbsp;| āyātaścejjaladāgamastadā pūrvapravṛtta iva pathikanārīvināśo
                  lakṣyata iti niṣṭhāpratyayena dyotyate&nbsp;||
               </p>
            </div> 
            
            <p>yatra kāryaṃ dṛṣṭa‍vā kāraṇamanumīyate taccheṣavadyathā—</p>
            
            <div class="lg">
               <div class="udāharaṇa">
                  <span class="l">‘sāvajñamāgamiṣyannūnaṃ patito 'si pādayostasyāḥ&nbsp;|</span>
                  <span class="l">kathamanyathā lalāṭe yāvakarasatilakapaṅktiriyam&nbsp;|| 152&nbsp;||’</span>
                  
               </div>
            </div>
            
            <p>atra yāvakarasatilakapaṅa‍kte kāryabhūtāyāḥ kāraṇabhūtaṃ pādapatanamanumīyate&nbsp;| tenaitaccheṣaḥ
               kāryamihāstīti śeṣavaducyate&nbsp;||
            </p>
            
            <div class="commentary">
               <p><b>kathamanyatheti</b>&nbsp;| neyamarthāpattiḥ; kiṃtu tathābhūtā nāyakasya lalāṭe 'laktakabinduviśeṣapaṅa‍ktiḥ
                  pramadāpadāvapātapratibaddheti&nbsp;| na cālaktakabindupaṅa‍ktijñānaṃ tathā svadate yathā
                  vipakṣacaraṇāvanamanānumeyasya jñānaṃ phalabhūtam, tatkila vipakṣagocarāmīrṣyāṃ vyañjayadvipralambhaprakarṣaṃ
                  puṣṇāti&nbsp;||
               </p>
            </div> 
            
            <p>yatra na kāryaṃ na kāraṇaṃ kevalamavinābhāvamātraṃ pratīyate tatsāmā-
               nyato dṛṣṭaṃ yathā—
            </p>
            
            <div class="lg">
               <div class="udāharaṇa">
                  <span class="l">‘gajjante khe mehā phullā ṇīvā paṇaddiā morā&nbsp;|</span>
                  <span class="l">ṇaṭṭho candujjoo vāsīranto halā patto&nbsp;|| 153&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[garjanti khe meghāḥ phullā nīpāḥ pranartitā mayūrāḥ&nbsp;|</span>
                  <span class="l">naṣṭaścandroddayoto varṣartuḥ sakhi prāptaḥ&nbsp;||]</span>
                  
               </div>
            </div>
            
            <p>atra varṣarturavinābhūtairmeghagarjitādibhiḥ sāmānyenaivānumīyata iti sāmānyato dṛṣṭamidam&nbsp;|
               tānyetāni bhāvasādhane 'numānaśabde phalapakṣe udāharaṇāni bhavanti&nbsp;||
            </p>
            
            <div class="commentary">
               <p><b>gajjanta iti</b>&nbsp;| atra samasamaye meghagarjitādibhiḥ kālopādhibhiranumānaṃ tena kāryakāraṇabhāvaḥ&nbsp;|
                  atra hi na pṛthaṅrameghagarjitādijñānaṃ tathā camatkrāramāvahati yathā varṣārātrijñānapratibaddham&nbsp;|
                  sa hi jñātaḥ ketakakarṇapūrādividagdhanepathyaparigrahautsukyaṃ pravāsināyakāgamanautsukyaṃ
                  vā janayatīti phala eva bharaḥ&nbsp;||
               </p>
            </div> 
            ﻿<span class="pageinfo">[page 384]</span>
            
            <p>yadā punaḥ karaṇasādhano 'numānaśabdastadānumīyate 'nenetyanumānaśabdena yathoktaṃ
               liṅa‍gamucyate&nbsp;| yadāha—
            </p>
            
            <div class="lg">
               <div class="udāharaṇa">
                  <span class="l">‘anumeyena saṃbaddhaṃ prasiddhaṃ ca tadanvite&nbsp;|</span>
                  <span class="l">tadabhāve ca yannāsti talliṅa‍gamanumāpakam&nbsp;|| 154&nbsp;||’</span>
                  
               </div>
            </div>
            
            <div class="commentary">
               
               <p><b>anumeyeneti</b>&nbsp;| anumeyena pakṣeṇa tasyaiva sādhyavattayānumeyatvāt&nbsp;| yadāha—‘sa eva cobhayātmāyaṃ
                  gamyo gamaka iṣyate&nbsp;| prasiddhenaikadeśena gamyaḥ siddhena bodhakaḥ&nbsp;||’ iti&nbsp;| tadanvite
                  sādhyānvite&nbsp;| prasiddhaṃ prakarṣeṇa siddham&nbsp;| vyāpyatayādhigatam&nbsp;| tadabhāve sādhyābhāve&nbsp;|
                  yato 'numāpakaṃ tato liṅa‍gam&nbsp;||
               </p>
            </div> 
            
            <p>tatpūrvavati yathā—</p>
            
            <div class="lg">
               <div class="udāharaṇa">
                  <span class="l">‘aï sahi vakkullāviri cchuhihisi gottassa matthae chāram&nbsp;|</span>
                  <span class="l">accaṃtadattadiṭṭheṇa sāmi valieṇa hasieṇa&nbsp;|| 155&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[ayi sakhi vakrālāpaiśchādayiṣyasi gotrasya mastake bhasma&nbsp;|</span>
                  <span class="l">atyantadattadṛṣṭena sāmi valitena hasitena&nbsp;||]</span>
                  
               </div>
            </div>
            
            <p>atraivaṃprakārayā vakroktyā evaṃvidhena hasitenopalakṣitatvamagrato gotraṃ dūṣayasīti
               kāraṇato yatra kāryānumānaṃ tadidaṃ sāmagrīpakṣe pūrvavadityucyate&nbsp;||
            </p>
            
            <div class="commentary">
               <p><b>pūrvavatīti</b>&nbsp;| pūrvaṃ kāraṇamanumāpakaṃ yasyāsti tatpūrvavalliṅa‍gaṃ tasmin&nbsp;| nanu māpayitavye
                  liṅa‍gajñānaviṣayatayā pūrvaṃ kāraṇamāśrayatīti pūrvavat&nbsp;| so 'yamarthaḥ saptamyā
                  dyotitaḥ&nbsp;| <b>kāraṇata iti</b>&nbsp;| yathāhi vakra ālāpo mugdhāṅa‍ganāprakṛtyaucityāgataṃ hasitaṃ dhvananaśaktyā viṣayatayā
                  kāntimarpayati na tathā śabdābhilapitaṃ cāritryakhaṇḍanamiti sāhityamudrāvidāmatiprakāśameva&nbsp;||
               </p>
            </div> 
            
            <p>śeṣavati yathā—</p>
            
            <div class="lg">
               <div class="udāharaṇa">
                  <span class="l">‘dīsaï ṇa cūamaülaṃ attā ṇa a vāi malaagandhavaho&nbsp;|</span>
                  <span class="l">ettaṃ vasantamāso sahi jaṃ utkaṇṭhiaṃ ceam&nbsp;|| 156&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[dṛśyate na cūtamukulamadya na ca vāti malayagandhavahaḥ&nbsp;|</span>
                  <span class="l">eti vasantamāsaḥ sakhi yadutkaṇṭhitaṃ cetaḥ&nbsp;||]</span>
                  
               </div>
            </div>
            ﻿<span class="pageinfo">[page 385]</span>
            
            <p>atrotkaṇṭhālakṣaṇena kāryeṇa vasantaḥ kāraṇabhūto 'numīyata iti sāmagrīpakṣe idaṃ
               śeṣavadityucyate&nbsp;||
            </p>
            
            <div class="commentary">
               <p><b>ettamiti</b>&nbsp;| cūtamañjarīmalayapavanayoragre samutkaṇṭhitamatra camatkārāspadam&nbsp;| tathāhi&nbsp;| yathā
                  priyasya saṃnidhāsyataḥ saṃbhāvanā lokottarābhimānapratiṣṭhitā bhavati na tathā saṃnidhānamiti
                  sahṛdayasākṣiko 'yamarthaḥ&nbsp;| evaṃ sāmānyato dṛṣṭodāharaṇe bodhyam&nbsp;||
               </p>
            </div> 
            
            <p>sāmānyato dṛṣṭaṃ yathā—</p>
            
            <div class="lg">
               <div class="udāharaṇa">
                  <span class="l">‘āvirbhavantī prathamaṃ priyāyāḥ socchvāsamantaḥkaraṇaṃ karoti&nbsp;|</span>
                  <span class="l">nidāghasaṃtaptaśikhaṇḍiyūno vṛṣṭeḥ purastādaciraprabheva&nbsp;|| 157&nbsp;||’</span>
                  
               </div>
            </div>
            
            <p>seyaṃ vidyudiva dṛṣṭiṃ kāmandakyapi prathamata upalabhyamānā avinābhāvena mālatyāgamanaṃ
               gamayatīti sāmagrīpakṣe sāmānyato dṛṣṭametat&nbsp;||
            </p>
            
            <div class="lg">
               <div class="kārikā">
                  <span class="l">yadāptavacanaṃ taddhi jñeyamāgamasaṃjñayā&nbsp;|</span>
                  <span class="l">uttamaṃ madhyamaṃ cātha jaghanyaṃ ceti tatridhā&nbsp;|| 49&nbsp;||</span>
                  
               </div>
            </div> 
            
            <div class="commentary">
               <p><b>yadāptavacanamiti</b>&nbsp;| āpto yathārthaśabdavaktā&nbsp;| uttamaṃ śrutimūlam&nbsp;| ata eva tasyāvaśyānuṣṭheyatvābhidhānam&nbsp;|
                  madhyamamanādilokavyavahāramūlaṃ tadeva nāvaśyānuṣṭheyamityanena prakāśayiṣyate&nbsp;|
                  ubhayavidhābahiḥphalasaṃvādi jaghanyam&nbsp;||
               </p>
            </div> 
            
            <p>tatrottamaṃ dvidhā&nbsp;| vidhirūpaṃ niṣedharūpaṃ ca&nbsp;| tayorvidhirūpaṃ yathā—</p>
            
            <div class="lg">
               <div class="udāharaṇa">
                  <span class="l">‘damaṃ dānaṃ dayāṃ śikṣeḥ stanayitnurvadatyasau&nbsp;|</span>
                  <span class="l">dadadhva iti vāgdaivī dayadhvaṃ datta dāmyata&nbsp;|| 158&nbsp;||’</span>
                  
               </div>
            </div>
            
            <p>atra caiṣā daivī vāganuvadati, yat stanayitnurdadadhva iti dayadhvaṃ datta dāmyateti
               ‘tadetattrayaṃ śikṣeta damaṃ dānaṃ dayām’ iti śrutestadetadvidhirūpamāptavacanam&nbsp;||
            </p>
            
            <div class="commentary">
               <p><b>dadadhva iti</b>&nbsp;| jaladadhvanitanānānādasyānukaraṇaṃ tattritayavyājena jaladharo vadati&nbsp;| dayadhvaṃ
                  datta dāmyateti daivī vāgato damadānadayāḥ kartavyā iti vidhiḥ paryavasyati&nbsp;| buddhīndriyaniyamo
                  damaḥ&nbsp;| dānadaye prasiddhe&nbsp;| mūlabhūtāṃ śrutiṃ darśayati—<b>atra caiṣeti</b>&nbsp;|
               </p>
            </div> 
            ﻿<span class="pageinfo">[page 386]</span>
            
            <p>niṣedharūpaṃ yathā—</p>
            
            <div class="lg">
               <div class="udāharaṇa">
                  <span class="l">‘nivāryatāmāli kimapyayaṃ baṭuḥ punarvivakṣuḥ sphuritottarādharaḥ&nbsp;|</span>
                  <span class="l">na kevalaṃ yo mahato 'pabhāṣate śṛṇoti tasmādapi yaḥ sa pāpabhāk 159’</span>
                  
               </div>
            </div>
            
            <p>atrottarārdhoktaniṣedhānuvādavardhitavyutpattervayasyāyā yo 'yamapavadamānabaṭunivāraṇopadeśastasya
               mahānto nāpabhāṣitavyā iti vākyārthe tātparyādayaṃ niṣedharūpa āgamaḥ&nbsp;| tadetadubhayamapyavaśyānuṣṭheyatvāduttamam&nbsp;||
            </p>
            
            <div class="commentary">
               <p>nanu 'na kevalaṃ yo mahato 'pabhāṣate' ityādi vartamānāpadeśātkathaṃ vidhitvamata
                  āha—<b>atrottarārdheti</b>&nbsp;| apabhāṣaṇasya nindārthavādena niṣedhavidhiḥ kalpyate, tena mahānto nāpabhāṣitavyā
                  iti vacanavyaktirunnīyata iti&nbsp;||
               </p>
            </div>
            
            <p>madhyamaṃ dvidhā&nbsp;| nirdiṣṭavaktṛkamanirdiṣṭavaktṛkaṃ ca&nbsp;| tayorādyaṃ yathā—</p>
            
            <div class="lg">
               <div class="udāharaṇa">
                  <span class="l">‘kalyāṇī bata gātheyaṃ laukikī pratibhāti mā&nbsp;|</span>
                  <span class="l">eti jīvantamānando naraṃ varṣaśatādapi&nbsp;|| 160&nbsp;||’</span>
                  
               </div>
            </div>
            
            <p>atra jīvannaraḥ paśyati bhadramityayamevārtho nirdiṣṭavaktṛkastadetatsarvāvākyānāṃ
               vidhiniṣedhayoḥ paryavasānāt prāṇeṣaṇāyāṃ yatitavyamiti vidhirūpamāptavacanam&nbsp;||
            </p>
            
            <div class="commentary">
               <p><b>atra jīvannara iti</b>&nbsp;| eṣā ciraṃtanī lokagāthā&nbsp;| tanmūlatvaṃ ‘eti jīvantam-’ ityāderāgamasya&nbsp;| atrāpi
                  prāgvadeva stutyarthavādena jīvanāya yatitavyamiti vidhiḥ kalpyate&nbsp;| tadidamuktaṃ
                  sarvavākyānāmiti&nbsp;||
               </p>
            </div> 
            
            <p>dvitīyaṃ yathā—</p>
            
            <div class="lg">
               <div class="udāharaṇa">
                  <span class="l">‘akṣe vasati piśācaḥ picumande dinapatirvaṭe yakṣaḥ&nbsp;|</span>
                  <span class="l">viśrāmyati padme śrīstiṣṭhati gaurī madhūkatarau&nbsp;|| 161&nbsp;||’</span>
                  
               </div>
            </div>
            
            <p>tadidamanirdiṣṭavaktṛkamanādilokaprasiddhiparamparāyātamaitihyam&nbsp;| atrāpi sarvavākyānāṃ
               vidhiniṣedhayoḥ paryavasānāt—‘tasmādakṣaṃ na seveta, picumandaṃ na kṛnteta, vaṭaṃ
               na chindyāt, padmaṃ na mūrdhni bibhṛyāt, madhūkaṃ ﻿<span class="pageinfo">[page 387]</span>na padā spṛśet’ ityadhyāhāro bhavati&nbsp;| so 'yaṃ niṣedharūpa āgamaḥ&nbsp;| ubhayamapyetannāvaśyānuṣṭheyamiti
               maghyamam&nbsp;||
            </p>
            
            <div class="commentary">
               <p><b>tadidamanirdiṣṭavaktṛkamiti</b>&nbsp;| etenaitihyamāgama evāntarbhūtamiti darśitam; ajñātavaktṛkasyāgamasyaiva tathā prasiddheriti&nbsp;|
                  <b>atrāpīti</b>&nbsp;| piśācavāsādibhiranuvādaiḥ pūrvavadvidhayaḥ kalpyante&nbsp;||
               </p>
            </div> 
            
            <p>jaghanyaṃ dvidhā&nbsp;| kāmyaṃ niṣiddhaṃ ca&nbsp;| tayoḥ kāmyaṃ yathā—</p>
            
            <div class="lg">
               <div class="udāharaṇa">
                  <span class="l">‘muṇḍaïācuṇṇakasāasāhiaṃ pāṇaṇāvaṇaviīṇam&nbsp;|</span>
                  <span class="l">telaṃ paliatthaṇīṇaṃvi kuṇei pīṇuṇṇae thaṇae&nbsp;|| 162&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[muṇḍitikācūrṇakaṣāyasādhitaṃ pānanāvanavitīrṇam&nbsp;|</span>
                  <span class="l">tailaṃ patitastanīnāmapi karoti pīnonnatau stanau&nbsp;||]</span>
                  
               </div>
            </div>
            
            <p>tadetatpūrvavadvidhirūpaṃ kāmyamāptavacanam&nbsp;||</p>
            
            <div class="commentary">
               <p><b>muṇḍaïā iti</b>&nbsp;| muṇḍitikā alambusā&nbsp;| kaṣāyaḥ kvātho jalam&nbsp;| nāvanaṃ nasyam&nbsp;| kāmyamiti&nbsp;| pīnonnatastanakāmanāvatībhireva
                  kriyamāṇatvāt&nbsp;||
               </p>
            </div>
            
            <p>niṣiddhaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘vayaṃ bālye bālāṃstaruṇimani yūnaḥ pariṇatā-</span>
                     <span class="seg">vapīcchāmo vṛddhānpariṇayavidhau naḥ sthitiriyam&nbsp;|</span>
                     </span>
                  <span class="l">
                     <span class="seg">tvayārabdhaṃ janma kṣapayituma1kāṇḍena vidhinā</span>
                     <span class="seg">na no gotre putri kvacidapi satīlāñchanamabhūt&nbsp;|| 163&nbsp;||’</span>
                     </span>
                  
               </div>
            </div>
            
            <p>tadetanniṣedharūpaṃ niṣiddhamevāptavacanam&nbsp;| ubhayamapi caitanmūlakāribhiḥ saṃsṛjyetetyādidoṣānnānuṣṭheyamiti
               jaghanyam&nbsp;||
            </p>
            
            <div class="commentary">
               <p>tvayārabdhamityādau gaṇikayā satīcāritryavatyā na bhavitavyamiti sphuṭo niṣe-
                  dhavidhirjaghanyatvaṃ vyācaṣṭe—<b>ubhayamapi caitanmūlakāribhiriti</b>&nbsp;||
               </p>
            </div>
            
            <div class="lg">
               <div class="kārikā">
                  <span class="l">sadṛśātsadṛśajñānamupamānaṃ dvidheha tat&nbsp;|</span>
                  <span class="l">syādekamanubhūte 'rthe 'nanubhūte dvitīyakam&nbsp;|| 50&nbsp;||</span>
                  
               </div>
            </div> 
            
            1. 'manenaikapatinā' iti pāṭhaḥ pustakāntare.
            ﻿<span class="pageinfo">[page 388]</span>
            
            <div class="commentary">
               <p><b>sadṛśāditi</b>&nbsp;| iha mīmāṃsakā varṇayanti&nbsp;| upamānamapi sādṛśyamasaṃnikṛṣṭe 'rthe buddhimutpādayati&nbsp;|
                  asyārthaḥ&nbsp;| sādṛśyaṃ sādṛśyajñānam&nbsp;| jñāyamānasādṛśyamiti yāvat&nbsp;| tadevopamānaṃ kuta
                  ityata āha&nbsp;| asaṃnikṛṣṭe sadṛśāntararūpe 'rthe yato buddhimutpādayati tena bhavati
                  sadṛśātsadṛśapratipattirupamānam&nbsp;| na sadṛśādananubhūtajñānamutpadyate; atiprasaṅa‍gāt&nbsp;|
                  tenedamanubhūtaviṣayameva&nbsp;| naiyāyikānāṃ tu ananubhūtaviṣayamevopamānam&nbsp;| tathāhi—nāgarikeṇa
                  yadā āraṇyakaḥ pṛṣṭa ācaṣṭe ‘yathā gaustathā gavayaḥ’ iti&nbsp;| tadā khalu nāgarikasyātideśavākyārthamanusmarato
                  gāṃ ca sādṛśyapratiyoginaṃ jānato yadgavaye gosādṛśyajñānaṃ tadupamānaṃ pramāṇaṃ;
                  tenāyaṃ gavayaśabdavācya iti saṃjñāsaṃjñisaṃbandhajñānaṃ paścādupajanyate sopamitiriti&nbsp;|
                  tatra sadṛśādbuddhau viparivartamānādyatsadṛśajñānaṃ sadṛśe gavaye saṃjñāsaṃjñisaṃbandhajñānamityarthaḥ&nbsp;|
                  udāharaṇādikaṃ nigadavyākhyātam&nbsp;||
               </p>
            </div> 
            
            <p>tayoranubhūtaviṣayaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘sarvaprāṇapravaṇamaghavanmuktamāhatya vakṣa-</span>
                     <span class="seg">statsaṃghaṭṭādvighaṭitabṛhatkhaṇḍamuccaṇḍarociḥ&nbsp;|</span>
                     </span>
                  <span class="l">
                     <span class="seg">evaṃ vegātkuliśamakarodvyoma vidyutsahasrai-</span>
                     <span class="seg">rbharturvajrajvalanakapiśāste ca roṣāṭṭahāsāḥ&nbsp;|| 164&nbsp;||’</span>
                     </span>
                  
               </div>
            </div>
            
            <p>atra rāmakarākṛṣyamāṇabhagnadhūrjaṭidhanurvimuktajyotiśchaṭāsahasrasaṃkulamākāśaṃ
               paśyato rāvaṇadūtasyeyaṃ svayaṃ dṛṣṭeṣu prabhuvakṣaḥsthalavidīrṇavajraśakalavisphūrjathuṣu
               tadroṣāṭṭahāseṣu viyadvyāpiṣu tatsādṛśyabuddhistadidamanubhūtaviṣayaṃ nāmopamānaṃ
               mīmāṃsakā varṇayanti&nbsp;||
            </p>
            
            <p>ananubhūtaviṣayaṃ yathā—</p>
            
            <div class="lg">
               <div class="udāharaṇa">
                  <span class="l">‘tāṃ rohiṇīṃ vijānīhi jyotiṣāmatra maṇḍale&nbsp;|</span>
                  <span class="l">samūhastārakāṇāṃ yaḥ śakaṭākāramāśritaḥ&nbsp;|| 165&nbsp;||’</span>
                  
               </div>
            </div>
            
            <p>atra yathāvidhaḥ śakaṭākārastathāvidho rohiṇītārakāsamūhākāra ityevamavadhāritāptopadeśasya
               tadākāratārakācakradarśanādidaṃ tadrohiṇīśa-﻿<span class="pageinfo">[page 389]</span>kaṭamiti yeyaṃ saṃjñāsaṃjñisaṃbandhapratipattistadidamananubhūtaviṣayamupamānaṃ naiyāyikāḥ
               samunnayanti&nbsp;||
            </p>
            
            <div class="lg">
               <div class="kārikā">
                  <span class="l">tadābhūtārthavijñānajanakatvena hetunā&nbsp;|</span>
                  <span class="l">nāsmādabhinayālekhyamudrābimbādayaḥ pṛthak&nbsp;|| 51&nbsp;||</span>
                  
               </div>
            </div> 
            
            <p>teṣvabhinayo yathā—</p>
            
            <div class="lg">
               <div class="udāharaṇa">
                  <span class="l">‘vaïvivaraṇiggaadalo eraṇḍo sāhaï vva taruṇāṇam&nbsp;|</span>
                  <span class="l">ettha ghare haliavahū eddahamettatthaṇī vasaï&nbsp;|| 166&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[vṛtivivaranirgatadala eraṇḍaḥ sādhayatīva taruṇebhyaḥ&nbsp;|</span>
                  <span class="l">atra gṛhe halikavadhūretāvanmātrastanī vasati&nbsp;||]</span>
                  
               </div>
            </div>
            
            <p>atra payodharātipariṇāhasūcakottānaprasāritāṅgulihastābhinayasaṃnibhairaṇḍadalasaṃniveśanātkhayamuddiṣṭe
               'pi hālikavadhūstanapariṇāhe pūrvānubhūtaivaṃvidhastanapariṇāhasaṃbandhapratipattistadidamanubhūtārthaviṣayamupamānamevābhinaya
               ityutprekṣyate&nbsp;||
            </p>
            
            <div class="commentary">
               <p><b>vaïvivareti</b>&nbsp;| grāmataruṇairananyabaddhāntaḥkaraṇairhālikavadhūstanābhogo musalollāsanādau vāraṃvāramanubhūtaḥ
                  sa tulyākāradhṛtavivaraprasūnairaṇḍadaladarśanādeva buddhimārohatīti sā buddhirmīmāṃsakopamitimadhyamadhyāste&nbsp;|
                  kathameraṇḍadalasaṃniveśasyābhineyatā&nbsp;| anukāro hyabhinayaḥ&nbsp;| na cāsau tatra saṃbhavati&nbsp;|
                  ata āha—<b>hastābhinayasaṃnibheti</b>&nbsp;| uttānaprasāritāṅgulihastasaṃniveśena vastvantarapariṇāhapratibimbanaṃ lokaprasiddhaṃ
                  tadihāpyeraṇḍadalavistāradarśanāttadantaritameva jāyata ityarthaḥ&nbsp;||
               </p>
            </div> 
            
            <p>ālekhyaṃ yathā—</p>
            
            <div class="lg">
               <div class="udāharaṇa">
                  <span class="l">
                     <span class="seg">‘tavālekhye kautūhalataralatanvīviracite</span>
                     <span class="seg">vidhāyaikā cakraṃ racayati suparṇāsutamadhaḥ&nbsp;|</span>
                     </span>
                  <span class="l">
                     <span class="seg">atha svidyatpāṇistvaritamapamṛjyaitadaparā</span>
                     <span class="seg">kare pauṣpaṃ cāpaṃ makaramupariṣṭācca likhati&nbsp;|| 167&nbsp;||’</span>
                     </span>
                  
               </div>
            </div>
            ﻿<span class="pageinfo">[page 390]</span>
            
            <p>atra yadānubhūtanāyakasaṃdarśanāyāstadrūpālekhyapradarśanādevaṃbhūtaḥ sa iti vijñānamutpadyate,
               gopanārthaṃ ca tathābhūtayoreva devakulādidṛṣṭaviṣṇukāmayoḥ pratītirbhavati, tadaitadanubhūtārthaviṣayaṃ
               bhavati&nbsp;| yadā punarananubhūtanāyakādisaṃdarśanāyā itthamāptopadeśaḥ&nbsp;| evaṃbhūtaḥ
               suparṇaketuścakrapāṇirviṣṇurbhavati, evaṃbhūto makaradhvajaḥ puṣpacāpaḥ kāmo bhavati,
               yādṛśāvimau tādṛśaśca te manorathabhūmiḥ; kevalamasya garutmadādayo na vidyante&nbsp;|
               tadā taduttarakālamālekhyagatatadākāradarśanāt so 'yaṃ mama preyāniti madvidhayā kayāpi
               likhito bhaviṣyatīti tadgopāyāmyenaṃ viṣṇucihnābhyāmiti garutmaccakre adhaḥpradeśahastayoḥ
               ketuhastayorniveśayati&nbsp;| athāparā pratividhitsurgopāyantī prakāśayantī ca pratyāsannopamānaṃ
               manmathākāramācikhyāsuḥ kare pauṣpaṃ cāpaṃ makaramupariṣṭācca likhati&nbsp;| atrākṛtau
               padārthe yā imāstayorlokānāṃ so 'yamiti viṣṇuriti kāma iti ca saṃjñāsaṃjñisaṃbandhapratipattayastadidamanubhūtārthaviṣayamupamānamālekhyamākhyāyate&nbsp;||
            </p>
            
            <div class="commentary">
               
               <p><b>tavālekhya iti</b>&nbsp;| tadaprāptikarśitā citrapratimādinā parinodanena kathaṃcidātmānaṃ dhārayatīti tanvīpadena
                  dhvanyate&nbsp;| na ca jīvitamātrārthinī sā kiṃtu tvadākṛtidarśanakutūhalenodvignā satī
                  nigūḍhamapyabhiprāyamālekhyanirmāṇena vyanaktīti
                  kautūhalataraṃlapadābhyāṃ vyajyate&nbsp;| <b>eketi</b>&nbsp;| yā rādhādipraṇayapātraṃ vaśīkṛtatribhuvanamājānasukumāraṃ devakīnandanamāgameṣu
                  bahudhāśrauṣīt&nbsp;| <b>atheti</b>&nbsp;| sā niryantraṇaprārthanīyatāvirodhinaṃ devatābhāvamanusaṃdhatte, tayā trailokyātiśāyisaubhāgyaprakarṣasya
                  puṣpeṣościhnabhūtau cāpamakarau likhitāviti, atha svidyatpāṇistvaritamityetervyajyate&nbsp;|
                  atrodāharaṇe dvividhamapyupamānaṃ darśayati&nbsp;| tatra mīmāṃsakapakṣe tāvattanvyālekhyamunmṛditaṃ
                  dṛṣṭvā kācidanubhūtapūrvaṃ nāyakaṃ jānāti&nbsp;| sādṛśyāviśeṣācca kṛṣṇakāmāvapi pratyeti
                  tadā sadṛśātpratiyattirupamānaṃ bhavati&nbsp;| naiyāyikapakṣe yadā sāmānyato nāyakāgame
                  utpannapūrvānurāgāyā viśeṣataśca pratyaṅgalāvaṇyamajānantyā itthaṃbhūtākārau kṛṣṇa
                  kāmau yādṛśau tādṛśastava preyānityāptopadeśaśnabaṇānantaraṃ gṛhīta-<span class="pageinfo">[page 391]</span>citrākārāyāstattacchabdābhidheyatāpratipattirupamānamiti&nbsp;| kathaṃ citre kāmādipadaprayoga
                  ityita āha—<b>ākṛtāviti</b>&nbsp;| rekhoparekhādisaṃniveśe citraturaganyāyeneti bhāvaḥ&nbsp;||
               </p>
            </div> 
            
            <p>mudrā yathā—</p>
            
            <div class="lg">
               <div class="udāharaṇa">
                  <span class="l">‘sacakitamiva vismayākulābhiḥ śucisikatāsvatimānuṣāṇi tābhiḥ&nbsp;|</span>
                  <span class="l">kṣitiṣu dadṛśire padāni jiṣṇorupahitaketurathāṅgalāñchanāni&nbsp;|| 168&nbsp;||’</span>
                  
               </div>
            </div>
            
            <p>atra cakradhvajāṅkitajiṣṇupādamudrādarśanātseyamamānuṣī pādamudrā bhavatīti saṃjñāsaṃjñisaṃbandhapratipattistadidamananubhūtārthaviṣayamupamānameva
               mudretyucyate&nbsp;| yadapi cādṛṣṭe 'pi jiṣṇupade mṛgīdṛśāmīdṛśaḥ sa ityanumānajñānaṃ tadapyupamānārthanibandhanameva&nbsp;|
               yadāha—
            </p>
            
            <div class="lg">
               <div class="udāharaṇa">
                  <span class="l">‘api cāstyanumāne 'pi sādṛśyaṃ liṅgaliṅginoḥ&nbsp;|</span>
                  <span class="l">padena yatra kubjena kubjapādo 'numīyate&nbsp;|| 169&nbsp;||’</span>
                  
               </div>
            </div>
            
            <div class="commentary">
               <p><b>sacakiteti</b>&nbsp;| nanu caraṇamudrayā jiṣṇucaraṇānumānamatra pratibhāti tatkathamupamāne 'ntarbhāva
                  ityata āha—<b>yadapi ceti</b>&nbsp;| atrāviśeṣasya caraṇaviśeṣapratibandhe satyapi sadṛśātsadṛśajñānamutpannaṃ [tkaṭaṃ]
                  tādṛśena ca vyapadeśo bhavatītyarthaḥ&nbsp;| etadeva dārvācāryasaṃmatyā draḍhayati—<b>api ceti</b>&nbsp;|
               </p>
            </div> 
            
            <p>pratibimbaṃ yathā—</p>
            
            <div class="lg">
               <div class="udāharaṇa">
                  <span class="l">‘darpaṇe ca paribhogadarśinī pṛṣṭhataḥ praṇayino niṣeduṣaḥ&nbsp;|</span>
                  <span class="l">vīkṣya bimbamanubimbamātmanaḥ kāni kānyapi cakāra lajjayā&nbsp;|| 170&nbsp;||’</span>
                  
               </div>
            </div>
            
            <p>atra yadā tāvadevaṃ saṃbandhagrahaḥ kīdṛśaṃ svaṃ mukhaṃ yādṛśamādarśe pratibimbaṃ
               tadālokanādadṛṣṭe 'pi svamukhe yeyamīdṛśaṃ me mukhamiti pratipattistadidamanubhūtārthaviṣayam&nbsp;|
               yadā punaritthamāptopadeśādyādṛśaṃ vastu tādṛśamādarśādau pratibimbaṃ tadāpi priyapratibimbālokanādidaṃ
               tanmama priyapratibimbamitīyaṃ saṃjñāsaṃjñisaṃbandhapratipattistadapyananubhūtārthaviṣa-﻿<span class="pageinfo">[page 392]</span>
               yam&nbsp;| yadā tu citrādiṣvanubhūtasvamukhadarśanāyāḥ pratibimbadarśanādanena sadṛśaṃ
               me mukhamiti pratipattirdṛṣṭapriyatamākārāyāśca pratibimbākāradarśanādetadākāro mama
               preyāniti pratipattiḥ pratibimbasaṃnidhau pratibimbodayo dṛṣṭastadiha saṃnihitena
               tena bhavitavyamiti yo vrīḍāvikārabhūtastadānubhūtaviṣayametadupamānaṃ pratibimbamityācakṣate&nbsp;||
            </p>
            
            <div class="commentary">
               <p><b>pratibimbasaṃnidhāviti</b>&nbsp;| prasaṅgādyadarthamanumānaṃ vyākhyātaṃ taddarśayati—<b>vrīḍāvikāra iti</b>&nbsp;| ataeva pradhānamātrasyopasaṃhāraḥ&nbsp;||
               </p>
            </div> 
            
            <div class="lg">
               <div class="kārikā">
                  <span class="l">‘pratyakṣādipratīto 'rtho yastathā nopapadyate&nbsp;|</span>
                  <span class="l">arthāntaraṃ ca gamayatyarthāpattiṃ vadanti tām&nbsp;|| 52&nbsp;||’</span>
                  
               </div>
            </div> 
            
            <div class="commentary">
               <p>arthāpattiṃ lakṣayati—<b>pratyakṣādīti</b>&nbsp;| pramāṇapratītasyārthasyānyathākaraṇānupapattijñānena prasūtaṃ jñānamarthāpattiḥ&nbsp;|
                  anupapadyamānārthapratyāyakaṃ ca pramāṇaṃ pratyakṣādibhedāt ṣaṭprakāram&nbsp;| tatastatpūrvārthāpattirapi
                  ṣọdhā saṃpadyate, yadarthāntaraṃ gamayati tāmarthāpattiṃ vadantīti&nbsp;| arthāntaragatirevārthāpattiriti
                  vyaktam&nbsp;||
               </p>
            </div>
            
            <div class="lg">
               <div class="kārikā">
                  <span class="l">sarvapramāṇapūrvatvādekaśo 'nekaśaśca sā&nbsp;|</span>
                  <span class="l">pratyakṣapūrviketyādibhedaiḥ ṣọdhā nigadyate&nbsp;|| 53&nbsp;||</span>
                  
               </div>
            </div> 
            
            <div class="commentary">
               <p><b>ekaśa iti</b>&nbsp;| ekaśa ekapramāṇapūrvā&nbsp;| anekaśo 'nekapramāṇapūrvā&nbsp;| kathaṃ tarhi ṣọdhā&nbsp;| ata uktam—<b>pratyakṣapūrviketyādibhedairiti</b>&nbsp;| vyākhyātametat&nbsp;||
               </p>
            </div>
            
            <p>tāsvekaśaḥ pratyakṣapūrvikā yathā—</p>
            
            <div class="lg">
               <div class="udāharaṇa">
                  <span class="l">‘nirṇetuṃ śakyamastīti madhyaṃ tava nitambini&nbsp;|</span>
                  <span class="l">anyathānupapattyaiva payodharabharasthiteḥ&nbsp;|| 171&nbsp;||’</span>
                  
               </div>
            </div>
            
            <p>atra stanabharanitambayormadhyaṃ nopalabhyate, stanabharāvasthānaṃ ca dṛśyate, tatra
               yeyaṃ payodharabharasthitiḥ sānyathānupapadyamānā dhārakaṃ madhyamanupalabhyamānaṃ
               bodhayati&nbsp;| seyaṃ pratyakṣapūrvikārthāpattirekaśa eveha vivakṣitā&nbsp;| iyamapi hyevaṃ
               bahuśo bhavati yattadarthāpattilabdhaṃ madhyaṃ tadapi ﻿<span class="pageinfo">[page 393]</span>dhāraṇaśaktimantareṇa tatkarmāsamarthamiti tasyapi śaktiḥ kalpyate&nbsp;| seyamarthāpattipūrvikārthāpattiḥ&nbsp;|
               yaścāyamarthāpattivikalpasya madhyasyopalambhābhāvaḥ so 'pi prakārantareṇāsaṃbhavan
               kāntikārśyayorutkarṣaṃ brūte&nbsp;| sā ceyamabhāvapūrvikānupapattirbhavati&nbsp;| na caitadiha
               śābdamapi tu vākyārtha-
               sāmarthyādgamyate&nbsp;||
            </p>
            
            <div class="commentary">
               <p><b>atra stanabhareti</b>&nbsp;| stanabharasthitiḥ pratyakṣagṛhītā sā cādhāramantareṇānupapadyamānā madhyaṃ kalpayati&nbsp;|
                  sā ca kalpanārthāpattiḥ&nbsp;| <b>anupalabhyamānamiti</b>&nbsp;| anyathā pratyakṣagṛhīte 'rthe kimarthāpattyā&nbsp;| atraivodāharaṇe 'nekaśo vyākhyātuṃ
                  śakyata ityāha—<b>iyamapīti</b>&nbsp;| śaktirmīmāṃsakanaye nityātīndriyā, abhāvo 'bhāvenaiva gṛhyata iti madhyānupalambho
                  'bhāvapramāṇapūrvakaḥ&nbsp;| <b>kāntīti</b>&nbsp;| adbhutaprabhāvatiraskṛtaṃ hi nayanamāsannamapi na madhyagrahaṇasamarthamiti bhāvaḥ&nbsp;||
               </p>
            </div> 
            
            <p>pratyakṣādipūrvikā anekaśaḥ yathā—</p>
            
            <div class="lg">
               <div class="udāharaṇa">
                  <span class="l">‘etadālokya lolākṣi rūpamapratimaṃ tava&nbsp;|</span>
                  <span class="l">kalpayāmaḥ kalātattvagurutāmādivedhasaḥ&nbsp;|| 172&nbsp;||’</span>
                  
               </div>
            </div>
            
            <p>tatredaṃ rūpamapratimaṃ taveti pratyakṣapūrvatā abhāvapūrvatā ca vyaktameva pratīyate&nbsp;|
               teneyamanekaśaḥ&nbsp;| atrāpi yeyaṃ rūpasyāpratimatānyathānupapadyamānā kalātattvaguruvinirmitatvamātmano
               'vasthāpayati sorvaśyahalyādirūpopamānajñānapūrvikā, yā tatkarturarthāpattikalpitā
               kālātattvagurutā sāpi tathāvidhaśaktikalpanāpūrviketyupamānapūrvikārthāpāttipūrvikā
               ceyamarthāpattiḥ&nbsp;|
               sāpi tatkarturvedhasaḥ kalātattvagurutā tathābhūtaśaktyādhāratā vā, sāpyanumānata
               āgamato vājñasya kalpyata ityanumānapūrvikā ceyamarthāpattiḥ&nbsp;| na caitaccatuṣṭayamihāpi
               śābdamapi tu vākyārthasāmarthyādgamyate&nbsp;||
            </p>
            
            <div class="commentary">
               <p><b>apratimamiti</b>&nbsp;| pratimāśūnyaṃ rūpaṃ viśiṣṭameva tatra viśeṣaṇāṃśe 'bhāvasya vyāpāraḥ, viśeṣyāṃśe
                  pratyakṣasya&nbsp;| pūrvavadihāpi vyākhyānamāha—<b>atrāpīti</b>&nbsp;| pratimābhāvajñānaṃ pratimājñānapūrvakama, pratimā ca sādṛśyaṃ, tacca sahaśabdadvayadarśanavedyāmityasti
                  pūrvamupamānam&nbsp;||
               </p>
            </div> 
            ﻿<span class="pageinfo">[page 394]</span>
            
            <p>ekaśo 'numānapūrvikā yathā—</p>
            
            <div class="lg">
               <div class="udāharaṇa">
                  <span class="l">‘kapolapulakenāsyaḥ sūcito madanajvaraḥ&nbsp;|</span>
                  <span class="l">mano nirantarāsaktaṃ sakhyaḥ kathayati priye&nbsp;|| 173&nbsp;||’</span>
                  
               </div>
            </div>
            
            <p>atra yo 'yaṃ kapolapulakānumīyamāno manobhavajvaraḥ sa manasaḥ priye nirantarāsaktimantareṇānupapanna
               ityanumānapūrvikeyamarthāpattiḥ&nbsp;||
            </p>
            
            <p>anekaśa upamānādipūrvikā yathā—</p>
            
            <div class="lg">
               <div class="udāharaṇa">
                  <span class="l">‘tvadāsyendū samau dṛṣṭvā tadidaṃ kalpayāmahe&nbsp;|</span>
                  <span class="l">anyonyagāmilāvaṇyamanayoreva kevalam&nbsp;|| 174&nbsp;||’</span>
                  
               </div>
            </div>
            
            <p>atra tvadāsyendū samau dṛṣṭvetyupamānapūrvakatā arthāpatteḥ pratyakṣapūrvatā ca śabdata
               eva pratīyate&nbsp;| yā ca mithaḥ sādṛśyānupapattilabhyā lāvaṇyānyonyagāmitā sāpi tathāvidhaṃ
               vidhātāramantareṇa na saṃgacchata ityādīhāpi pūrvavadvākyārthasāmarthyato 'vagantavyam&nbsp;||
            </p>
            
            <p>ekaśo 'bhāvapūrvā yathā—</p>
            
            <div class="lg">
               <div class="udāharaṇa">
                  <span class="l">‘etadāsyaṃ vinā hāsyaṃ nivedayati subhruvaḥ&nbsp;|</span>
                  <span class="l">priyāparādhadaṇḍanāṃ mano bhājanatāṃ gatam&nbsp;|| 175&nbsp;||’</span>
                  
               </div>
            </div>
            
            <p>atra subhruva ityanena vilāsavatyāḥsamastapraśastalakṣaṇayogo lakṣyate&nbsp;| tathāvidhāyāśca
               vakravilāsahāsasyābhāvo 'nupapadyamānaḥ śokavyatiriktamātmakāraṇaṃ kalpayatītyabhāvapūrvikeyamarśapattiḥ&nbsp;||
            </p>
            
            <div class="commentary">
               <p>hāsyabhāvasyānyathāpyupapatteḥ kathamarthāpattirityata āha—<b>atra subhruva iti</b>&nbsp;||
               </p>
            </div>
            
            <p>anekaśo 'rthāpattyādipūrvikā yathā—</p>
            
            <div class="lg">
               <div class="udāharaṇa">
                  <span class="l">‘dṛṣṭvā vibhramiṇīmetāṃ vidmo līlāguruṃ smaram&nbsp;|</span>
                  <span class="l">smaraṃ ca mṛgaśāvākṣyā manasyasyāḥ kṛtāspadam&nbsp;|| 176&nbsp;||’</span>
                  
               </div>
            </div>
            
            <p>atra vibhramiṇīmiti praśaṃsāyāṃ matvarthīyastena vibhramāṇāmutkarṣo ﻿<span class="pageinfo">[page 395]</span>lakṣyate&nbsp;| te cānyopadeśādasaṃbhavanto manmathamupādhyāyaṃ bodhayanti&nbsp;| tasyāgrataḥ
               pārśvato vānupalabhyamānasya tanmanasyavasthānaṃ lakṣyate&nbsp;| seyamādyā pratyakṣapūrvikā
               dvitīyā cārthāpattipūrvikārthāpattirbhavati&nbsp;| iyameva ca manobhūrmanasi kāminīnāṃ
               saṃbhavatītyāptopadeśādāgamapūrvikāpi bhavati&nbsp;||
            </p>
            
            <div class="commentary">
               <p>itthamevānyathopapattimāśaṅkyāgre vyācaṣṭe—<b>atra vibhramiṇīmiti</b>&nbsp;| matva-
                  rthīyārthamāha—<b>praśaṃsāyamiti</b>&nbsp;||
               </p>
            </div>
            
            <div class="lg">
               <div class="kārikā">
                  <span class="l">asattā yā padārthānāmabhāvaḥ so 'bhidhīyate&nbsp;|</span>
                  <span class="l">prāgabhāvādibhedena sa ṣaḍ‍‌vidha iheṣyate&nbsp;|| 54&nbsp;||</span>
                  
               </div>
            </div> 
            
            <div class="commentary">
               <p>abhāvaṃ lakṣayati—<b>asatteti</b>&nbsp;| prāgasattvamuttarāsattvamityasattārūpeṇaiva prāgabhāvādayo vyavatiṣṭhante itaretarābhāve
                  'pyanyarūpatayānyasyābhāva ityasattātmakatvam&nbsp;| prāgabhāvādayaḥ pūrvoditāścatvāraḥ&nbsp;|
                  atyantābhāvaviśeṣasāmānyābhāvābhyāṃ saha ṣaḍabhāvāḥ&nbsp;| tayorviśeṣamagre vakṣyāmaḥ&nbsp;||
               </p>
            </div>
            
            <p>teṣu prāgabhāvo yathā—</p>
            
            <div class="lg">
               <div class="udāharaṇa">
                  <span class="l">‘saggaṃ apārijāaṃ kotthuhalacchīvirahiaṃ mahumahaassa uram&nbsp;|</span>
                  <span class="l">sumarāmi mahaṇapurao amuddhacandaṃ ca haraaḍāpabbhāram&nbsp;|| 177&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[svargamapārijātaṃ kaustubhalakṣmīvirahitaṃ madhumathanasyoraḥ&nbsp;|</span>
                  <span class="l">smarāmi mathanapurato 'mugdhacandraṃ ca harajaṭāprāgbhāram&nbsp;||]</span>
                  
               </div>
            </div>
            
            <div class="commentary">
               
               <p><b>saggaṃ apārijāamiti</b>&nbsp;| nigadavyākhyātaḥ prāgabhāvaḥ&nbsp;| yathā abhāvapūrvikāyāmarthāpattau karaṇaṃ bhedānumānamuktaṃ
                  tathātrāpi boddhavyam&nbsp;| pārijātaprāgabhāvasya prameyarūpatā vyaktaiva&nbsp;| abhāvo 'bhāvenaiva
                  pratīyata iti&nbsp;| darśane tatkaraṇatayā śabdā
                  nupātto 'pi yogyapramāṇabhāvo 'vagamyate&nbsp;| evamuttareṣvapi svayamūhanīyam&nbsp;||
               </p>
            </div> 
            
            <p>pradhvaṃsābhāvo yathā—</p>
            
            <div class="lg">
               <div class="udāharaṇa">
                  <span class="l">‘dhṛtirastamitā gatiścyutā vigataṃ geyamṛturnirutsavaḥ&nbsp;|</span>
                  <span class="l">gatamābharaṇaprayojanaṃ pariśūnyaṃ śayanīyamadya me&nbsp;|| 178&nbsp;||’</span>
                  
               </div>
            </div>
            ﻿<span class="pageinfo">[page 396]</span>
            
            <p>itaretarābhāvo yathā—</p>
            
            <div class="lg">
               <div class="udāharaṇa">
                  <span class="l">‘karṇotpalaṃ na cakṣuste na cakṣuḥ śravaṇotpalam&nbsp;|</span>
                  <span class="l">iti jānannapi jano manyate netradīrghatām&nbsp;|| 179&nbsp;||’</span>
                  
               </div>
            </div>
            
            <p>atyantābhāvo yathā—</p>
            
            <div class="lg">
               <div class="udāharaṇa">
                  <span class="l">‘jaṃ jassa hoi sāraṃ taṃ so daïtti kimattha accheram&nbsp;|</span>
                  <span class="l">aṇahottaṃ vi hu diṇṇaṃ taï dohaggaṃ savattīṇam&nbsp;|| 180&nbsp;||’</span>
                  
               </div>
            </div>
            
            <div class="lg">
               <div class="chāyā">
                  <span class="l">[yadyasya bhavati sāraṃ taṃ sa dadāti kimatrāścaryam&nbsp;|</span>
                  <span class="l">abhavadapi khalu dattaṃ tayā daurbhāgyaṃ sapatnīnām&nbsp;||]</span>
                  
               </div>
            </div>
            
            <p>anye punaranyathā atyantābhāvamācakṣate&nbsp;| yatā—</p>
            
            <div class="lg">
               <div class="udāharaṇa">
                  <span class="l">‘prasīda sadyo muñcemaṃ caṇḍi mānaṃ manogatam&nbsp;|</span>
                  <span class="l">dṛṣṭamātre 'pi te tatra roṣaḥ khakusumāyate&nbsp;|| 181&nbsp;||’</span>
                  
               </div>
            </div>
            
            <div class="commentary">
               <p>sthānāntarapramitasya sthānāntare traikāliko 'bhāvaviśeṣo 'tyantābhāva iti darśanamāśritya
                  catuṣṭayamadhyapātī tāvadatyantābhāva udāhṛtaḥ&nbsp;| idānīṃ pañcamābhāvocitaviśeṣamatyantābhāvaṃ
                  darśayati—<b>anye punariti</b>&nbsp;| anye saugatādayaḥ&nbsp;| atyantāsatpratiyogiko 'bhāvo 'tyantābhāvaḥ&nbsp;| yathā khapuṣpasyābhāva
                  ityudāharaṇaṃ sphuṭam&nbsp;||
               </p>
            </div>
            
            <p>sāmarthyābhāvo yathā—</p>
            
            <div class="lg">
               <div class="udāharaṇa">
                  <span class="l">‘mānuṣīṣu kathaṃ vā syādasya rūpasya saṃbhavaḥ&nbsp;|</span>
                  <span class="l">na prabhātaralaṃ jyotirudeti vasudhātale&nbsp;|| 182&nbsp;||’</span>
                  
               </div>
            </div>
            
            <p>ta ete ṣaḍapi nigadaireva vyākhyātāḥ&nbsp;||</p>
            
            <div class="commentary">
               <p>sāmarthyābhāvo yogyatābhāvaḥ&nbsp;| anenaiva rūpeṇa sa rasatāmāsādayannupāttaḥ&nbsp;||</p>
            </div>
            
            <p>abhāvābhāvo 'pyabhāva eva&nbsp;| tatra prāgabhāvapradhvaṃso yathā—</p>
            
            <div class="lg">
               <div class="udāharaṇa">
                  <span class="l">‘udyānasahakārāṇāmanudbhinnā na mañjarī&nbsp;|</span>
                  <span class="l">deyaḥ pathikanārīṇāṃ satilaḥ salilāñcāliḥ&nbsp;|| 183&nbsp;||’</span>
                  
               </div>
            </div>
            
            <div class="commentary">
               <p><b>abhāva eveti</b>&nbsp;| abhāvavyavahārapātrameva tathābhūtasyaiva lakṣaṇamityuktaṃ purastāt&nbsp;||
               </p>
            </div> 
            ﻿<span class="pageinfo">[page 397]</span>
            
            <p>pradhvaṃsaprāgabhāvo yathā—</p>
            
            <div class="lg">
               <div class="udāharaṇa">
                  <span class="l">'na martyalokastridivātprahīyate mriyeta nāgre yadi valabho janaḥ&nbsp;|</span>
                  
               </div>
            </div>
            
            <p>pradhvaṃsadhvaṃso yathā—</p>
            
            <div class="lg">
               <div class="udāharaṇa">
                  <span class="l">nivṛttameva tridivaprayojanaṃ mṛtaḥ sa cejjīvita eva jīvati&nbsp;|| 184&nbsp;||’</span>
                  
               </div>
            </div>
            
            <div class="commentary">
               <p>vallabhajanamaraṇaṃ pradhvaṃsaḥ sa nañā niṣidhyate sa tu niṣedhaḥ prāgasattvarūpa
                  eva&nbsp;| mṛtaḥ sa cediti maraṇottaramabhāvo bhavatpradhvaṃso bhavati sa cāsaṃbhavannapiśabdena
                  saṃbhāvyamānaḥ kāntikāraṇaṃ bhavatītyalaṃkārakakṣāmārohati&nbsp;||
               </p>
            </div>
            
            <p>pradhvaṃsaprāgabhāvapradhvaṃso yathā—</p>
            
            <div class="lg">
               <div class="udāharaṇa">
                  <span class="l">‘nāmilitamasti kiṃcitkāñcīdeśasya sarvathā nātha&nbsp;|</span>
                  <span class="l">prasaratu karastavāyaṃ prakṛtikṛśe madhyadeśe 'pi&nbsp;|| 185&nbsp;||’</span>
                  
               </div>
            </div>
            
            <div class="commentary">
               <p><b>pradhvaṃsaprāgabhāvapradhvaṃsa iti</b>&nbsp;| maraṇena pradhvaṃsanaṃ tasyābhāvaḥ samastena na jātasyāpyabhāvo bhinnena pratipāditaḥ&nbsp;||
               </p>
            </div> 
            
            <p>pradhvaṃsasya pradhvaṃsābhāvo yathā—</p>
            
            <div class="lg">
               <div class="udāharaṇa">
                  <span class="l">‘eṣā pravāsaṃ kathamapyatītya yātā punaḥ saṃśayamanyathaiva&nbsp;|</span>
                  <span class="l">ko nāma pākābhimukhasya jantordvārāṇi daivānyapidhātumīṣṭe&nbsp;|| 186&nbsp;||’</span>
                  
               </div>
            </div>
            
            <div class="commentary">
               <p><b>pradhvaṃsasya pradhvaṃsāmāva iti</b>&nbsp;| kathamapītyanena pravāse daśamyavasthā kaṭākṣitā tasyātyayaḥ pradhvaṃsapradhvaṃsaḥ&nbsp;|
                  punaḥ saṃgamamityanena tasyāpi pradhvaṃsaḥ&nbsp;| subodhamanyat&nbsp;||
               </p>
            </div> 
            
            <p>itaretarābhāvābhāvo yathā—</p>
            
            <div class="lg">
               <div class="udāharaṇa">
                  <span class="l">‘śāsane 'pi guruṇi vyavasthitaṃ kṛtyavastuni niyuṅkṣva kāmataḥ&nbsp;|</span>
                  <span class="l">tvatprayojanadhanaṃ dhanaṃjayādanya eṣa iti māṃ ca māvagāḥ&nbsp;|| 187&nbsp;||’</span>
                  
               </div>
            </div>
            
            <p>atyantābhāvasya sāmarthyābhāvasya ca pradhvaṃsābhāvo yathā—</p>
            
            <div class="lg">
               <div class="udāharaṇa">
                  <span class="l">‘anāptapuṇyopacayairdurāpā phalasya nirdhūtarajāḥ savitrī&nbsp;|</span>
                  <span class="l">tulyā bhavaddarśanasaṃpadeṣā vṛṣṭerdivo vītabalāhakāyaḥ&nbsp;|| 188&nbsp;||’</span>
                  
               </div>
            </div>
            
            <p>ete nātidurbodhā iti na vyākṛtāḥ&nbsp;||</p>
            ﻿<span class="pageinfo">[page 398]</span>
            
            <div class="commentary">
               <p>uktārthālaṃkārāṇāṃ saṃkhyāmāha—</p>
            </div>
            
            <div class="lg">
               <div class="kārikā">
                  <span class="l">arthālaṃkṛtayo 'pyetāścaturviṃśatisaṃkhyayā&nbsp;|</span>
                  <span class="l">kathitā kāvyavijñānāṃ cittaprahlādahetave&nbsp;|| 55&nbsp;||</span>
                  
               </div>
            </div> 
            
            <div class="commentary">
               
               <p><b>arthālaṃkṛtaya iti</b>&nbsp;| spaṣṭam&nbsp;||
               </p>
            </div> 
            
            <div class="trailer">
               <p>iti śrīmahārājādhirājaśrīmadbhojarājaviracite sarasvatīkaṇṭhā
                  bharaṇanāmnyalaṃkāraśāstre 'rthālaṃkārastṛtīyaḥ paricchedaḥ&nbsp;|
               </p>
            </div>
            
            <div class="commentary">
               
               <div class="trailer">
                  
                  <div class="lg">
                     <div class="">
                        <span class="l">śrīrāmasiṃhadevājñāmādāya racito mayā&nbsp;|</span>
                        <span class="l">darpaṇākhyaḥ sadā tena tuṣyatāṃ śrīsarasvatī&nbsp;||</span>
                        
                     </div>
                  </div>
                  
                  <div class="lg">
                     <div class="">
                        <span class="l">ratneśvaro nāma kavīśvaro 'sau virājate kāvyasudhābhiṣekaiḥ&nbsp;|</span>
                        <span class="l">dustarkavakrāhatadurvidagdhāṃ vasuṃdharāṃ pallavayannajasram&nbsp;||</span>
                        
                     </div>
                  </div>
                  
                  <div class="lg">
                     <div class="">
                        <span class="l">adya sphuratu vāgdevyāḥ kaṇṭhābharaṇakautukam&nbsp;|</span>
                        <span class="l">mayi brahmamanovṛttau kurvāṇe ratnadarpaṇam&nbsp;||</span>
                        
                     </div>
                  </div>
                  
                  <p>iti śrīmanmahārājaśrīrāmasiṃhena mahāmahopādhyāyamanīṣiratneśvareṇa viracayya prakāśite
                     darpaṇākhye sarasvatīkaṇṭhābharaṇavivaraṇe 'rthālaṃkārastṛtīyaḥ
                  </p>
                  
                  <p>paricchedaḥ samāptaḥ&nbsp;||</p>
               </div>
               
            </div>
            
         </div> 
         
         
         
      </div>
   </body>
</html>